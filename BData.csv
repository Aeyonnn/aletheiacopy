No,Headline,Body,link
1,"Ilan sa mga dumalo sa campaign rally ng Uniteam sa Bulacan, nawalan ng wallet at cellphone","ni Jasmin Joy Evangelista  |  March 9, 2022


Ilan sa mga dumalo sa campaign rally ni presidential aspirant Ferdinand “Bongbong” Marcos Jr. sa Sta. Maria, Bulacan ang umakyat sa stage upang ianunsiyo ang nawalang cellphone at wallet at nakiusap na maibalik ang mga ito.

Matapos ang rally noong Martes ng hapon, umakyat ang isang lalaki sa stage at nakiusap na maibalik ang kanyang cellphone.

""Parang awa niyo na po, pakisauli na lang po, babayaran ko po. Please lang po,"" pakiusap ng lalaki.

Umakyat din sa stage ang isang overseas Filipino worker upang ipanawagan ang Nawala niyang wallet. Sinabi nito na kailangan niya ang mga identification card na laman nito at ayos lang kahit hindi maibalik ang laman nitong pera.

""Hello po, sino po nakakita ng wallet? May OFW ID po 'yun, pakisauli na lang po... Kailangang-kailangan ko po 'yun, kahit hindi na sauli 'yung pera,"" aniya.

Sa ngayon ay wala pang pahayag ang kampo ni BBM hinggil sa insidente.",https://www.bulgaronline.com/post/ilan-sa-mga-dumalo-sa-campaign-rally-ng-uniteam-sa-bulacan-nawalan-ng-wallet-at-cellphone
2,"Pabor sa pagbabawal ni VP bet Sara Duterte… Ka Leody: Political caravan at motorcade, walang ambag","ni Jasmin Joy Evangelista  |  March 9, 2022


Pabor umano si presidential aspirant Ka Leody De Guzman na ipagbawal ang mga caravan at motorcade dahil wala itong naitutulong tungkol sa diskurso ng halalan.

Ito ay inihayag ni De Guzman matapos ipagbawal ni Davao City Mayor at VP bet Sara Duterte-Carpio ang lahat ng uri ng political caravan at motorcades sa Davao City dahil sa patuloy na pagtaas ng presyo ng langis.

“Ang mga campaign caravan at/o motorcade ay maaksaya at mas nagagamit pang-bandwagon ng mapeperang kandidato,” pahayag ng labor leader.

“Higit pa dyan, walang naiaambag ang mga ito para itaas ang diskurso ng halalan. Sangayon ako na ang mga ganitong aktibidad ay di na dapat pahintulutan,” dagdag niya.

Sinabi rin ni De Guzman na mas mainam kung mismong ang Commission on Elections (Comelec) ang gagawa ng polisiya hinggil dito.

“Mas mainam kung ito ay isasapatakaran ng Comelec at umpisahan na ang mga reporma sa halalan katulad ng sentralisadong pangangampanya na kung saan ang pagpapakilala at pagpapalaganap ng plataporma ng mga kandidato ay di nakabatay sa sariling kakayahang gumastos ng kandidato kundi ay pondohan ito ng estado at pantay na gagawin para sa lahat ng kandidato,” aniya pa.",https://www.bulgaronline.com/post/mga-political-caravan-at-motorcade-maaksaya-walang-ambag-ka-leody
3,LTFRB muling binuksan ang interregional provincial bus routes,"ni Jasmin Joy Evangelista  |  March 9, 2022


Balik-operasyon na ang Provincial Public Utility Buses (PUBs) sa Inter-regional Routes, ayon sa Land Transportation Franchising and Regulatory Board (LTFRB) nitong Martes.

Sa inilabas na Memorandum Circular No. 2022-023, sinabi ng LTFRB na lahat ng PUB operators na may valid Certificate of Public Convenience (CPC), Provisional Authority (PA), at Special Permits ay papayagan nang magbalik-operasyon at gumamit ng designated end-point terminals papunta at palabas ng Metro Manila.

Ang mga expired na ang CPC pero nakapag-file ng Application for Extension of Validity bago ang expiration nito, ay papayagan na ring magbalik-operasyon sa mga nasabing ruta base sa Memorandum Circular No. 2022-023.

Sa pamamagitan nito, ang mga inter-regional routes kabilang ang provincial commuter routes na manggagaling sa Calabarzon ay papayagan nang magbalik sa orihinal nitong terminal — Araneta Bus Terminal, Cubao — via C5.

Gayunman, ang mga provincial commuter routes na may pre-COVID endpoints sa Buendia, Makati, Pasay, at Manila ay patuloy na magiging end-point ang Parañaque Integrated Terminal Exchange (PITX) kabilang ang mga manggagaling sa remote parts ng South Luzon tulad ng  Quezon, Mimaropa, at Bicol.

Puwede na ring magsakay at magbaba ng pasahero ang mga provincial buses mula Visayas at Mindanao na patungong Metro Manila sa Santa Rosa Integrated Terminal (SRIT).

Pinaalalahanan naman ng LTFRB ang mga PUB operators na siguruhing may QR Code ang bawat awtorisadong unit bago pa man ito ibiyahe. Ang QR code ay puwedeng i-download sa website ng LTFRB at i-print sa short bond paper (size 8.5 “× 11”) at ipaskil sa front windshield ng bus.

“Sa mga nais naman bumiyahe, paalala pong muli na kailangang sundin ang ating mga health and safety protocols para sa ligtas na byahe,” ayon pa sa LTFRB.",https://www.bulgaronline.com/post/ltfrb-muling-binuksan-ang-interregional-provincial-bus-routes
4,Covid vaccines na malapit nang ma-expire balak i-donate ng Pilipinas sa Myanmar at African countries,"ni Jasmin Joy Evangelista  |  March 9, 2022


Plano ng gobyerno na i-donate sa Myanmar at African countries ang mga COVID-19 vaccines na malapit nang ma-expire, ayon kay Health Undersecretary Myrna Cabotaje nitong Martes.

“We’re working continually with the Department of Foreign Affairs. We are looking at countries like Myanmar…Ang nagkukulang ng vaccines ngayon mga African countries,” ani Cabotaje sa isang press conference.

Ayon pa kay Cabotaje, ni-request na ng DOH sa mga regulatory departments ng mga manufacturers na habaan ang shelf life ng mga bakuna.

Sakaling i-extend ito ng mga manufacturer, ire-request ng DOH ang pag-apruba ng Food and Drug Administration (FDA).

“In terms of donating, kasi may mga..we have sufficient vaccines and some of their shelf life are nearing its expiry,” pahayag pa ni Cabotaje.

“Una, ang ginawa natin ay nag-request tayo sa mga regulatory department ng mga manufacturer kung pwedeng i-extend ‘yung shelf life. Tapos kung okay ‘yan, mag-request sa FDA para ma-approve ‘yan,” aniya.

As of March 6, 2022, nasa 69,164,769 first doses na ang naiturok habang 63,690,890 mga Pinoy naman ang fully vaccinated na. Nasa 10,554,093 booster doses naman ang na-administer na.",https://www.bulgaronline.com/post/covid-vaccines-na-malapit-nang-ma-expire-balak-i-donate-ng-pilipinas-sa-myanmar-at-african-countries
5,Kampo ni BBM wala raw alam sa pamamahagi ng food stub sa campaign rally sa Bulacan,"ni Jasmin Joy Evangelista  |  March 9, 2022


Itinanggi ng kampo ni presidential aspirant Bongbong Marcos na may kinalaman sila sa umano’y distribusyon ng stubs kapalit ng pagkain malapit sa venue ng kanilang campaign rally sa Guiguinto, Bulacan.

Ayon sa report ni Sandra Aguinaldo sa “24 Oras”, nakuhanan ng video ng isang reporter mula sa isang foreign news agency ang pagkakagulo ng mga tao malapit sa gate ng Guiguinto oval.

Sa kanyang mga tweet, sinabi ni Camille Elamia na ipinapalit ng mga tao ang kanilang stubs para sa pagkain. Ibinahagi rin niya ang larawan ng stub na may picture nina Marcos at running mate nito na si Sara Duterte.

""None at all. We have no idea,"" ani spokesman ni Marcos na si Atty. Vic Rodriguez nang tanungin kung mayroong alam sa naturang distribusyon ng food stubs. 

Sa ngayon ay wala pang komento sina Marcos at Duterte hinggil dito.",https://www.bulgaronline.com/post/kampo-ni-bbm-itinangging-may-kinalaman-sa-food-stub-distribution-sa-campaign-rally-sa-bulacan
6,"Deklarasyon ng state of economic emergency, pinag-aaralan – Malacañang","ni Lolet Abania  |  March 8, 2022


Posibleng magdeklara ng state of economic emergency sa bansa kaugnay sa epekto ng walang tigil na pagtataas ng produktong petrolyo at ng kasalukuyang sigalot sa pagitan ng Russia at Ukraine, ayon sa Malacañang ngayong Martes.

Sa Palace briefing, sinabi ni acting presidential spokesperson Martin Andanar na ang deklarasyon ng state of economic emergency ay kanilang pag-aaralan sa Office of the Executive Secretary.

“Ito ay masusing pag-aaralan ng Palasyo sa pamamagitan ng Office of the Executive Secretary,” sabi ni Andanar.

Ayon kay Andanar, ipinanukala na ng economic team ni Pangulong Rodrigo Duterte nitong Lunes ang tinatawag na government interventions para mapagaan ang epekto ng fuel price hikes at ang nangyayaring labanan ng Ukraine at Russia. 

Aniya, ang team ang mag-a-assess kung magiging sapat ito para tugunan ang isyu ng ekonomiya sa bansa.

Ayon din kay Andanar, maaaring magdulot ng isang “full-blown war” o “world war” kapag nagdeklara ng economic emergency.

Tinanong naman ang opisyal hinggil sa ispesipikong sitwasyon na magreresulta sa deklarasyon ng economic emergency.

Paliwanag ni  Andanar, “It will require the full Cabinet (members) and it will require the security cluster, the economic cluster to convene on this. And of course, the President will be the one who would chair this meeting…Well, it’s not yet happening.” 

Kinuwestiyon din siya kung papasok ba ang gobyerno sa tinatawag na energy resources sa Recto Bank para makatulong sa impact ng sinasabing krisis sa ekonomiya.

“It’s going to need the cooperation of our big private partners in this Republic. Alam mo naman na pagdating doon sa oil exploration, no one government can do this alone,” sabi ni Andanar.

“We need the expertise of other big businesses, expertise of other countries, nations that are used to the exploring of energy from the earth,” saad pa ng opisyal.",https://www.bulgaronline.com/post/deklarasyon-ng-state-of-economic-emergency-pinag-aaralan-malaca%C3%B1ang
7,"Flight instructor at student pilot, nakaligtas sa Cessna plane crash sa Davao Oriental","ni Lolet Abania  |  March 8, 2022


Isang flight instructor at isang student pilot ang nakaligtas sa naganap na pagbagsak ng Cessna plane sa Mati, Davao Oriental.

Sa ulat, nagsasagawa ng training flight ang mga ito nang mangyari ang insidente.

Agad namang rumesponde ang mga rescuers sa crash site subalit hindi nila natagpuan ang instructor at ang student pilot, ayon sa report nitong Lunes.

Gayunman, nang alamin ng mga awtoridad ang kalapit na mga ospital, nabatid nilang nakaligtas ang dalawa sa pagbagsak ng eroplano at nagpasyang sumailalim sa treatment.

Patuloy naman ang isinasagawang imbestigasyon ng mga awtoridad sa naging sanhi ng plane crash.",https://www.bulgaronline.com/post/flight-instructor-at-student-pilot-nakaligtas-sa-cessna-plane-crash-sa-davao-oriental
8,"‘Normal’ number coding scheme, balik na sa Marso 16 sa Makati City","ni Lolet Abania  |  March 8, 2022


Inanunsiyo ng lokal na pamahalaan ng Makati City na ang “normal” number coding scheme para sa mga sasakyan ay magpapatuloy na simula Marso 16, 2022.

“Please be informed that the normal number-coding scheme in Makati will resume starting March 16, 2022, from 7 a.m. to 7 p.m.,” ayon sa city government sa Facebook post nitong Lunes.

Exempted mula sa number coding scheme, ang mga sasakyan na mayroon o hawak na Senior Citizen Blu Card na mga drivers o passengers at iyong may official functions at medical emergencies na nakasaad sa Makati Traffic Code.

Gayunman, ayon sa Makati government, kapag mga holidays, ang number coding scheme ay awtomatikong inaalis.

Una nang sinabi ng Metropolitan Manila Development Authority (MMDA) na pinag-aaralan na nila ang posibleng expansion ng panghapon na number coding scheme sa National Capital Region (NCR), na nakatakda mula alas-5:00 ng hapon hanggang alas-8:00 ng gabi.

Ayon kay MMDA chairperson Romando Artes, kinokonsidera nilang magdagdag ng morning period sa number coding scheme na mula alas-7:00 ng umaga hanggang alas-9:00 ng umaga.",https://www.bulgaronline.com/post/normal-number-coding-scheme-balik-na-sa-marso-16-sa-makati-city
9,"Eroplano ng Cebu Pacific, ‘dumulas’ sa runway ng NAIA  ","ni Lolet Abania  |  March 8, 2022


Dumulas umano ang isang Cebu Pacific aircraft sa runway ng Ninoy Aquino International Airport (NAIA) pagkalapag nito sa paliparan sa Pasay City ngayong Martes.

Sa isang advisory, sinabi ng naturang carrier na ang kanilang CebGo flight DG 6112 Naga-Manila flight ay nagkaroon ng slight runway excursion pagsapit nito sa NAIA T3, bandang alas-11:45 ng umaga, oras sa  Manila.    

Ayon sa Cebu Pacific, ang nasabing eroplano ay na-towed na mula sa runway ilang saglit makalipas ang ala-1:00 ng hapon.

“All 42 passengers and four crew deplaned normally and are safe with no reported injuries,” sabi ng Cebu Pacific.

“The passengers are being looked after and cared for,” dagdag ng kumpanya.

Sinabi ng airline na patuloy silang magbibigay ng mga updates at mas maraming impormasyon hinggil dito.

“We are working on normalizing our operations as soon as possible,” saad ng Cebu Pacific.

Ayon naman sa Philippine Airlines sa hiwalay na advisory, dahil sa naganap na runway obstruction sa NAIA, “there will be delays in flight departures and arrivals.”

Naglabas din ang PAL ng mga flight departures na naka-hold:

   PR720 Manila - London
   PR5682 Manila - Dammam
   PR658 Manila - Dubai
   PR684 Manila - Doha

Habang ang mga sumusunod na flights na nakatakdang dumating sa Manila ay na-divert na sa Clark:

   PR592 Saigon - Manila
   PR2522 Cagayan de Oro - Manila
   PR2142 Iloilo - Manila

“We are seeking the patience and understanding of our passengers. We look forward to resuming flights once runway obstruction is cleared,” pahayag ng PAL.",https://www.bulgaronline.com/post/eroplano-ng-cebu-pacific-dumulas-sa-runway-ng-naia
10,"Public at private clinics, magbabakuna na rin kontra-COVID-19 – DOH","ni Lolet Abania  |  March 8, 2022


Plinaplano na ng gobyerno na palawigin ang mga vaccination sites sa bansa kung saan isasama na rin ang mga pampubliko at pampribadong klinika upang mas marami pang mga Pilipino ang mabakunahan kontra-COVID-19, ayon sa Department of Health (DOH). 

Sa isang interview ngayong Martes kay Secretary Francisco Duque III, sinabi nitong nakikipag-ugnayan na sila sa ngayon sa Philippine Medical Association hinggil sa inisyatibong ito bilang bahagi ng naunang inilunsad na “Resbakuna sa mga Botika” noong Enero.

“Kausap na namin ‘yung Philippine Medical Association. Isa sa mga stratehiya na aming ipapatupad itong mga klinika, both public at private na mga clinics, ay bubuksan na as vaccination sites,” ani Duque.

“Kung naalala ninyo, nu’ng dalawang linggo nakaraan o tatlong linggo, ay inilunsad natin ‘yung Resbakuna sa Botika. Ngayon, ine-expand na natin ‘yung access even sa mga clinics sa mga communities para sa gayon ay mas madaling mapuntahan ng sinumang gustong magpabakuna at makakatulong ito sa pagtaas ng vaccination coverage,” saad pa niya.

Ayon kay Duque, mayroong pitong botika at private clinics sa Metro Manila ang nag-participate sa pilot run nito noong Enero 20.

Una nang sinabi ni Deputy Chief Implementer Vince Dizon ng National Task Force Against (NTF) COVID-19 na ang “Resbakuna sa mga Botika” ay malugod na aasistihan ng mga local government units (LGUs) at ng DOH para magdagdag ng maraming personnel na magbabakuna laban sa viral disease. 

Aniya, makatutulong din ito para i-decentralize pa ang mga vaccinations sa halip na nakatuon lang sa malalaking vaccination sites sa partikular na mga lugar.",https://www.bulgaronline.com/post/public-at-private-clinics-magbabakuna-na-rin-kontra-covid-19-doh
11,"PCOO Andanar, acting Malacañang spox na – P-Du30","ni Lolet Abania  |  March 8, 2022


Itinalaga ni Pangulong Rodrigo Duterte si Presidential Communications Operations Office (PCOO) Secretary Martin Andanar bilang acting presidential spokesperson, kapalit ni Karlo Nograles.

Ang appointment ni Andanar ay inilabas mula sa isang advisory ng Malacañang ngayong Martes ng umaga.

Gayundin, ang anunsiyo para sa appointment ni Andanar bilang acting presidential spokesperson ay iniulat isang araw matapos na si Nograles ay italaga naman at nanumpa bilang chairperson ng Civil Service Commission (CSC) kay Pangulong Duterte.

Isasagawa ni Andarar ang kanyang unang Palace briefing bilang interim spokesperson ngayong Martes kasama si National Economic and Development Authority (NEDA) Undersecretary Rosemarie Edillon.",https://www.bulgaronline.com/post/pcoo-andanar-acting-malaca%C3%B1ang-spox-na-p-du30
12,"Sec. Saidamen Pangarungan, itinalaga ni P-DU30 bilang chairman ng Comelec","ni Jasmin Joy Evangelista  |  March 8, 2022


Itinalaga ni Pangulong Rodrigo Duterte si National Commission on Muslim Filipinos (NCMF) Secretary Saidamen Pangarungan bilang bagong pinuno ng Commission on Elections.

Kinumpirma ni Palace Communications Secretary Martin Andanar sa isang press briefing ang appointment ni Pangarungan bilang ad interim Comelec chairman nitong Martes. 

Itinalaga rin ng pangulo sina Aimee Neri at George Garcia bilang bagong Comelec commissioners.

Si Neri  ay undersecretary ng Department of Social Welfare and Development (DSWD).

Si Garcia ay beteranong election lawyer.
Kabilang sa kanyang kasong hinwakan ay ang poll protest ni dating Senador Bongbong Marcos laban kay Vice President Leni Robredo noong 2016 national elections.

Si Garcia ay parte rin ng campaign team ni presidential candidate, Manila Mayor Isko Moreno Domagoso. Nag-resign na umano ito noong Lunes. 

Samantala, si Pangarungan ay abogado at dating gobernador ng Lanao del Sur province mula 1988 hanggang 1992, ayon sa NCMF website.

Bago pa man ang naganap na appointments, nag-o-operate ang Comelec na mayroon lamang 4 commisioners simula noong nakaraang buwan, matapos ang pagreretiro nina Antonio Kho, Rowena Guanzon, at Sheriff Abas.",https://www.bulgaronline.com/post/sec-pangarungan-bagong-comelec-chairman
13,"Mahigit 5.1 milyong doses ng Pfizer COVID-19 vaccine, dumating sa bansa","ni Jasmin Joy Evangelista  |  March 8, 2022


Mahigit 5.1 milyong doses ng US-made Pfizer COVID-19 ang dumating sa bansa nitong Lunes.

Naunang dumating ang 3,999,060 doses sa Ninoy Aquino International Airport (NAIA) bandang 12 p.m., ayon sa livestream ng state-run PTV. 

Ang mga naturang bakuna ay donasyon ng US government sa pamamagitan ng World Health Organization-led initiative COVAX facility.

Kasunod nito ay dumating naman ang 1,167,600 sa NAIA Terminal 3 bandang 9:45 p.m.

Ang mga bakunang ito ay binili naman ng gobyerno, ayon sa National Task Force against COVID-19.

Nitong Lunes, sinabi ni Secretary Carlito Galvez Jr. na nasa 232 million COVID-19 vaccine doses na ang nai-deliver sa Pilipinas simula 2021, kung saan 136 million dito ang naiturok na. 

Sa ngayon, ang Pilipinas ay nakapagtala na ng 63.6 million fully vaccinated adult individuals, at nasa 10.5 million naman ang nakatanggap na ng kanilang booster dose.

Nasa 8.5 million minors edad 12 hanggang 17 habang 900,000 bata edad 5 hanggang11 naman ang nakatanggap ng unang dose ng bakuna.

Gayunman, inihayag ni Galvez na mababa pa rin ang bilang ng mga Pilipino na nagpa-booster shot.",https://www.bulgaronline.com/post/mahigit-5-1-milyong-doses-ng-pfizer-covid-19-vaccine-dumating-sa-bansa
14,"Comelec gun ban violators umabot na sa 1,636 — PNP","ni Jasmin Joy Evangelista  |  March 8, 2022


Umabot na sa 1,636 ang naaresto sa paglabag sa Commission on Elections (Comelec) gun ban, ayon sa Philippine National Police (PNP) noong Linggo.

Kabilang sa mga nahuli ay 1,589 civilians, 23 security guards, 15 police officers, at 9 military personnel.

Sa isinagawang 1,516 police operation, nakakumpiska ng 1,268 firearms, 7,106 pieces ng ammunition, at 586 deadly weapons.

Batay sa datos ng PNP, ang top 5 regions na may pinakamaraming nahuling violator ay  National Capital Region (536), Central Visayas (171), Central Luzon (116), Calabarzon (173), at Western Visayas (93).

Ayon sa Comelec Resolution No. 10728c ipinagbabawal ang pagdadala, pagbitbit, o pag-transport ng mga firearms o deadly weapons sa labas ng tahanan at sa lahat ng pampublikong lugar mula Jan. 9 hanggang June 8.",https://www.bulgaronline.com/post/comelec-gun-ban-violators-umabot-na-sa-1-636-pnp
15,Bureau of Immigration balik-100% onsite workforce na,"ni Jasmin Joy Evangelista  |  March 8, 2022


Balik na sa 100% ang workforce ng Bureau of Immigration sa mga paliparan ng bansa bilang paghahanda sa posibleng pagdami ng mga biyahero.

Pahayag ni BI Port Operations division chief Carlos Capulong, ipinatupad na nila ang 100% onsite work capacity at bumalik na sila sa kanilang pre-pandemic shifting schedule dahil inaasahan nilang tataas ang bilang ng mga darating na pasahero sa mga susunod na linggo.

Ngayon ay nasa higit 9,000 na ang bilang ng mga pasahero mula sa higit 8,000 kada araw noong unang linggo na binuksan muli ang bansa sa ilang mga turista.

Inaasahan din umano ng BI na unti-unting tataas sa 10,000 hanggang 15,000 kada araw ang dagsa ng mga pasahero sa susunod na buwan.",https://www.bulgaronline.com/post/bureau-of-immigration-balik-100-onsite-workforce-na
16,"Karlo Nograles, bagong Civil Sevice Commission chairman","ni Lolet Abania  |  March 7, 2022


Itinalaga si Cabinet Secretary at acting presidential spokesman Karlo Nograles ni Pangulong Rodrigo Duterte bilang chairman ng Civil Service Commission ngayong Lunes. 

Makikita sa nai-share na larawan ng Malacañang si Nograles habang pinanunumpa ni Pangulong Duterte ngayong umaga. 

Ipinahayag naman ni Nograles sa mga reporters na lahat ng kanyang tatlong posisyon ay kasalukuyan nang nabakantehan: Cabinet Secretary, acting Malacañang spokesman, at co-chair ng Inter-Agency Task Force on Emerging Infectious Diseases (IATF).  

Pinalitan ni Nograles si Alicia dela Rosa-Bala, na in-appoint ni yumaong dating Pangulong Benigno Aquino III noong 2015. Noong Pebrero, natapos na ni Dela Rosa-Bala ang kanyang 7-taong termino.  

Batay sa Constitution, ang CSC chairperson ay mayroong fixed term na 7 taon na “without reappointment.”  

Noong Nobyembre ng nakaraang taon, itinalaga ni Pangulong Duterte si Nograles, na nagmula rin sa Davao, bilang kanyang acting spokesman, kapalit ni Harry Roque, na tumatakbo sa pagka-senador sa May elections.",https://www.bulgaronline.com/post/karlo-nograles-bagong-civil-sevice-commission-chairman
17,"Itinaas sa Alert Level 4.. Mandatory repatriation ng mga Pinoy sa Ukraine, ipapatupad — DFA","ni Lolet Abania  |  March 7, 2022


Itinaas na ng Department of Foreign Affairs (DFA) ngayong Lunes ang crisis alert level sa Ukraine sa Alert Level 4 habang tumitindi ang pananakop ng Russia sa naturang bansa. 

Sa ilalim ng Alert Level 4, ipapatupad ng DFA ang mandatory evacuation ng mga Pilipino sa Ukraine, kung saan gastos ito ng gobyerno. 

“Due to the rapidly deteriorating security situation in Ukraine, the Department of Foreign Affairs has raised the crisis alert level for all areas in Ukraine to Alert Level 4 (Mandatory Repatriation),” batay sa inilabas na pahayag ng DFA ngayong Lunes. 

Gayundin, ang mga Pinoy sa Ukraine ay aasistihan ng Philippine Embassy in Poland. 

“Filipinos in Ukraine will be assisted by the Philippine Embassy in Poland and the Rapid Response Team, which are currently assisting Filipino nationals for repatriation and relocation,” ayon sa DFA. Marami na ring Pilipino ang nakabalik na ng bansa habang ang iba ay nakuhang makatakas doon patungo sa kalapit na mga bansa. 

Una nang sinabi ng DFA na may nananatili pa na tinatayang 116 Pinoy sa Ukraine. Ayon kay DFA Undersecretary Sarah Arriola, hanggang nitong Huwebes, 93 Pilipino na ang umalis ng Ukraine mula sa 209 na naitalang bilang ng ahensiya. Aniya, may 45 Pinoy pa ang nananatili naman sa Kiev.",https://www.bulgaronline.com/post/itinaas-sa-alert-level-4-mandatory-repatriation-ng-mga-pinoy-sa-ukraine-ipapatupad-dfa
18,"Libreng sakay para sa mga babaeng pasahero ng LRT2, bukas   ","ni Lolet Abania  |  March 7, 2022


Libre ang sakay para sa mga pasaherong babae ng Light Rail Transit Line 2 (LRT-2) habang may special treats sa kanila bukas, Marso 8, kasabay ng pagdiriwang ng International Women’s Day.

Ang free ride ay magagamit ng mga female passengers sa peak hours, mula alas-7:00 ng umaga hanggang alas-9:00 ng umaga at alas-5:00 ng hapon hanggang alas-7:00 ng gabi sa anumang LRT-2 station.

Magsasagawa rin ang Department of Transportation (DOTr) at Light Rail Transit Authority (LRTA) katuwang din ang Philippine Red Cross-Marikina at Manila chapters ng blood typing test, blood pressure checking, at random blood sugar test sa Recto at Araneta Center-Cubao stations mula alas-8:00 ng umaga hanggang alas-5:00 ng hapon.

“These activities aim to honor and recognize the indispensable role of women in our society as well as reaffirm DOTR and LRTA’s commitment to gender equality and women empowerment,” sabi ni LRTA administrator Jeremy Regino.

Sinisiguro ng LRTA, sa pamamagitan ng Gender and Development Committee (GAD) nito, na may probisyon ng gender-responsive rail services para sa lahat ng mga mananakay sa pamamagitan ng kanilang mga proyekto, programa at mga serbisyo gaya ng pagsasagawa ng iba’t ibang pagsasanay na layong madagdagan ang kamalayan ng mga empleyadong babae sa kanilang mga karapatan at mabatid ang kanilang potensiyal bilang isang active agent ng societal change.

Ang 2022 National Women’s Month Celebration, na may temang “We Make Change Work for Women,” ay layong maipakita ang mga nakakamit at napagtagumpayan ng mga babae, at suriin ang mga ginagawang aksyon tungo sa gender equality, habang patuloy na isinusulong ang mga gawain para sa tinatawag na women empowerment.",https://www.bulgaronline.com/post/libreng-sakay-para-sa-mga-babaeng-pasahero-ng-lrt2-bukas
19,"Exams sa mga paaralan, pinaplano na ng DepEd  ","ni Lolet Abania  |  March 7, 2022


Pinag-iisipan na ng Department of Education (DepEd) na payagang magsagawa ng mga examinations sa mga paaralan sa gitna ng COVID-19 pandemic.

“Sa ngayon, inaayos pa natin ‘yung ating guidelines para po diyan. Pero bukod po sa mga klase, isa po sa tinitingnan natin na puwede ring gawin ngayon ay ‘yung pagsasagawa ng mga examination,” pahayag ni DepEd Assistant Secretary Malcolm Garma nang tanungin kung kinokonsidera ng DepEd na magsagawa ng graduation ceremonies sa mga campuses.

Binanggit din ni Garma bilang halimbawa ang pagkakaroon ng tinatawag na “large-scale assessments” gaya ng Programme for International Student Assessment (PISA).

“For example, ‘yung ating mga large-scale assessment katulad ng PISA o paglahok natin sa PISA. So ‘yan po ‘yung isa sa mga kinokonsidera na puwede na po nating gawin sa loob ng eskwelahan,” paliwanag ni Garma.

Nang tanungin naman hinggil sa timeline para rito ng DepEd, sinabi ni Garma na pinag-aaralan na nila ang mga iskedyul dahil by batch ginagawa ang naturang aktibidad, habang aniya, posibleng magsimula ito ng Marso.

Matatandaang noong 2020, ipinatupad ng DepEd ang distance learning dahil sa panganib ng COVID-19, kung saan hindi na kailangang magpunta ng mga estudyante sa mga campuses para ipagpatuloy ang kanilang pag-aaral. Sa nasabing setup, kailangan lamang ng mga estudyante na ma-accomplish at mag-submit ng learning modules o pumasok sa mga online classes.

Noong Nobyembre 2021, sinimulan ang pilot testing ng face-to-face classes sa mga piling paaralan sa maraming lugar sa bansa.

Nitong Linggo, inihayag ng DepEd na may 6,925 paaralan sa buong bansa ang handa nang mag-participate sa kanilang “progressive expansion” phase ng F2F classes. Sa nasabing bilang, 6,122 eskuwelahan ang nagpatuloy na sa limited in-person classes.",https://www.bulgaronline.com/post/exams-sa-mga-paaralan-pinaplano-na-ng-deped
20,"Aprub ni P-Du30... Edad ng sexual consent, itinaas sa 16   ","ni Lolet Abania  |  March 7, 2022


Nilagdaan na ni Pangulong Rodrigo Duterte bilang batas ang isang panukala hinggil sa krimen ng statutory rape at itinaas ang edad ng tinatawag na sexual consent mula sa 12-taong-gulang ay naging 16-anyos. 

Matatandaang pinagtibay ng Senado at ng House of Representatives noong Disyembre, ang bicameral conference committee report tungkol sa panukalang, “Act Increasing the Age for Determining Statutory Rape and other Acts of Sexual Abuse and Exploitation to Protect Children.” 

Ang bagong nilagdaang Republic Act 11648 ay naglalayong amyendahan ang RA 3815 o ang Revised Penal Code, RA 8353 o ang Anti-Rape Law of 1997, at RA 7610 o ang Special Protection of Children Against Abuse, Exploitation, and Discrimination Act. 

Sa nakasaad sa ilalim ng RA 11648, “there will be no criminal liability on the part of a person having carnal knowledge of another person under 16 when the age difference between the parties is not more than three years and the sexual act in question is proven to be ‘consensual, non-abusive, and non-exploitative’.” 

Nakapaloob din na ang mga bata, maging lalaki o babae ay itinuturing na ini-exploit sa prostitusyon at iba pang sexual abuse kung patuloy ang isinasagawang sexual intercourse o lascivious na may kaakibat na pera, profit, o anumang pagsasaalang-alang o dahil sa coercion o impluwensiya ng sinumang adult o matanda, sindikato, o grupo. 

Naipasok din dito ng Congress ang isang paragraph o talata, kung saan magmamandato sa Department of Education (DepEd) para isama sa basic education curriculum appropriate subjects, ang tungkol sa mga karapatan at proteksyon ng mga bata na may kaugnayan sa naturang Act. 

Una nang sinabi ni Senate blue ribbon committee chairman Senator Richard Gordon, na siyang nag-sponsored ng Senate Bill 2332, na ang Kngreso sa pamamagitan ng nasabing measure, ay may tungkulin na dapat gawin para sa mapigilan at matugunan ang nangyayaring child sexual abuse sa bansa. 

Ayon pa kay Gordon, “the right of the child to freedom from sexual abuse must be upheld.”",https://www.bulgaronline.com/post/aprub-ni-p-du30-edad-ng-sexual-consent-itinaas-sa-16
21,"Kandidatong hindi dadalo sa debate ng Comelec, hindi makakagamit ng e-rally platform","ni Jasmin Joy Evangelista  |  March 7, 2022


Pirmado na ng Comelec at Vote Pilipinas/Impact Hub Manila ng memorandum of agreement para sa gaganapin na Pilipinas Debates 2022. 

Gaganapin ang unang presidential debate na pangungunahan ng Comelec sa Marso 19, habang susundan naman ito ng vice presidential debate kinabukasan (Marso 20).

""Inaanyayahan namin ang presidential at vice presidential candidates na lumahok sa aming inoorganisang debate. Wala pong ibang layunin ang debateng ito kundi matulungan ang ating mga botanteng malaman kung saan kayo tumatayo sa iba't ibang isyung kinakaharap ng ating lipunan at kung ano ang inyong plano,"" pahayag ni Comelec Acting Chair Socorro Inting.

Ayon kay COMELEC Spokesperson James Jimenez, ang mga kandidatong hindi sasali sa debate ay hindi papahintulutan umere sa E-Rally ng Comelec.

Ang unang presidential debates na itinakda ngayong buwan ay three-hour event at susundin ang single moderator format at walang live audience.

Bubunot ang mga kandidato kung kanino mapupunta ang unang tanong pero sa mga susunod na tanong ay sasagutin sa pamamagitan ng alphabetical order, ayon pa sa Comelec.",https://www.bulgaronline.com/post/kandidatong-hindi-dadalo-sa-debate-ng-comelec-hindi-makakagamit-ng-e-rally-platform
22,Mahigit P12.5 M lotto jackpot sapul ng nag-iisang mananaya,"ni Jasmin Joy Evangelista  |  March 7, 2022


Masuwerteng nasungkit ng isang mananaya mula sa Rizal ang P12.5-million jackpot ng Lotto 6/42 noong Sabado ng gabi. 

Sa advisory na inilabas ng Philippine Charity Sweepstakes Office (PCSO) nasapul ng jackpot winner ang kombinasyon ng mga numerong 18-34-33-39-11-36 at may premyong P12,537,017.20.

Nabili umano ang ticket sa Taytay.

Maaaring i-claim ng naturang bettor ang tseke ng kanyang napanalunan sa PCSO main office sa Mandaluyong City dala ang winning ticket at dalawang ID.",https://www.bulgaronline.com/post/mahigit-p12-5-m-lotto-jackpot-sapul-ng-nag-iisang-mananaya
23,Ka Leody inanunsiyo ang kumpletong Senate slate ng Partido Lakas ng Masa,"ni Jasmin Joy Evangelista  |  March 7, 2022


Inanunsiyo na ni presidential candidate Leody de Guzman ang kanyang complete Senate slate ng Partido Lakas ng Masa (PLM) para sa May 9 elections.

Bukod kina labor leader Luke Espiritu at environmentalists Roy Cabonegro, at David D’Angelo, inendorso rin ng PLM ang 9 pang guest candidates.

Kabilang dito sina Teddy Baguilat, Leila De Lima, Chel Diokno, Risa Hontiveros, at Sonny Matula, Neri Colmenares, Bong Labog, Samira Gutoc, at Agnes Bailen.

Ayon kay De Guzman, ang mga naturang kandidato ang kumumpleto sa kanyang Labor and Ecology Advocates for Democracy slate ng PLM.

Noong Oktubre, ipinakilala ni De Guzman ang kanyang senatorial lineup pero hindi kabilang dito sina Baguilat, Gutoc, at Bailen.",https://www.bulgaronline.com/post/ka-leody-inanunsiyo-ang-kumpletong-senate-slate-ng-partido-lakas-ng-masa
24,Red Cross magsasagawa ng mobile vaccination sa mga bedridden sa Navotas,"ni Jasmin Joy Evangelista  |  March 7, 2022


Nakatakdang magsagawa ng limang araw na mobile vaccination ang Red Cross para sa mga bedridden sa Navotas  simula ngayong araw, March 7. 

Layon ng programang ito na makapagbigay ng bakuna kontra- COVID-19 sa mga residente lalo na sa mga bedridden at sa mga nahihirapang umalis ng bahay. 

Ito ay bukas sa lahat ng residente o empleyado ng Navotas. 

Unang pupuntahan ng PRC vaccination bus ang Bagumbayan North, ang North Bay Blvd., North, at Bangkulasi Nuestro  Senior sa Marso 8, NBBS Proper sa Marso 9, NBBS Dagat-Dagatan  sa Marso 10, at NBBS Kaunlaran at San Rafael Village sa Marso  11.

Puwede ang walk in pero pinapayuhan na magpalista sa kanilang barangay o health center ang mga nais magpabakuna.",https://www.bulgaronline.com/post/red-cross-magsasagawa-ng-mobile-vaccination-sa-mga-bedridden-sa-navotas
25,"2 mangingisda, palutang-lutang, nasagip sa Ilocos Sur","ni Lolet Abania  |  March 6, 2022


Dalawang mangingisda ang nasagip ng mga kapwa nila mangingisda, matapos na makitang palutang-lutang sa karagatan sa bahagi ng Barangay Nalvo sa bayan ng Sta. Maria, Ilocos Sur, ngayong Linggo ng umaga. 

Namataan ang mga ito ng mga mangingisda rin mula sa nasabing barangay at sila ay tinulungan.

Ayon kay Mariano Servanio Jr., isa sa anim na mangingisda na sumagip sa dalawa, habang sila ay nasa laot natanawan nila na mayroong nagwawagayway ng tila damit sa kanila at humihingi ng tulong. 

Agad naman nila itong nilapitan at tumambad sa kanila, ang dalawa na palutang-lutang habang nakagabay sa sirang bangka.

Sa salaysay ng dalawang mangingisda, nanggaling sila sa Bolinao, Pangasinan habang nabangga umano ang kanilang bangka ng isang barko nitong Biyernes.

“Ang kuwento nila, ala-una y media ng madaling-araw, dahil sa pagod sila sa pangingisda, nakatulog sila sa kanilang bangka at nang magising sila ay barko na ang nasa kanilang harapan,” sabi ni Servanio.

Sinabi pa ng mga nailigtas na mangingisda, dalawang gabi silang nagpalutang-lutang habang nakagabay-gabay sa sira nilang bangka.

Agad na dinala sa ospital ang dalawang mangingisda para itsek ang kanilang kondisyon at suriin.

Ipinaalam na rin sa kanilang pamilya ang naganap sa dalawa at sinabing ligtas na ang mga ito.",https://www.bulgaronline.com/post/2-mangingisda-palutang-lutang-nasagip-sa-ilocos-sur
26,"‘Lola Basyang’ Luz Fernandez, pumanaw na  ","ni Lolet Abania  |  March 6, 2022


Pumanaw na ang beteranang aktres na si Luz Fernandez sa edad na 86. 

Nai-share sa Twitter ng kanyang apong si Celestine Trinidad nitong Sabado ang pagpanaw ng aktres, habang naibigay din nito ang mga detalye ng burol ni Luz na nasa Loyola Memorial Chapels sa Marikina. 

“My grandmother passed away today. It’s been a long day and we’ve been busy with arrangements that I didn’t have time to say anything about it here until now,” sabi ni Celestine. 

Sinabi rin ni Celestine na sa Marso 9, Miyerkules, gaganapin ang interment ni Luz, at isusunod na lamang nila ang oras ng libing.  

Nakilala nang husto si Luz sa kanyang role bilang Luka sa “Okay Ka, Fairy Ko.”  

Lumabas din siya sa mga GMA-7 shows gaya ng “Pepito Manaloto,” “Kambal Karibal,” at “Amaya.” 

Noong 2015, binigyang-buhay niya ang role na Lola Basyang sa “Tatlong Kuwento ni Lola Basyang” na obra ni Severino Reyes.",https://www.bulgaronline.com/post/lola-basyang-luz-fernandez-pumanaw-na
27,"Pagbubukas ng klase sa AY2022-2023, posibleng mapaaga – DepEd","ni Lolet Abania  |  March 6, 2022


May posibilidad na magiging maaga ang pagbubukas ng klase para sa Academic Year (AY) 2022-2023, kung magpapatuloy na bumuti ang sitwasyon ng COVID-19 pandemic sa bansa, ayon sa Department of Education (DepEd) ngayong Linggo.

Sa isang interview kay DepEd Undersecretary Nepomuceno Malaluan, sinabi nitong ang susunod na administrasyon ang magsasagawa ng kinakailangang adjustments kung kailan dapat simulan ang susunod na school year. 

“As you know, there will also be an impending transition already of leadership of the DepEd. We will be making our recommendations and the plans based on our decisions. But I suppose that the next administration might still make adjustments to that,” paliwanag ni Malaluan. 

“But, posibleng mas mapaaga lalo na kung tuluy-tuloy itong positive development natin sa COVID outlook,” dagdag niya. 

Ayon kay Malaluan, ang nakatakdang calendar para sa AY 2022-2023 ay maaaring ilabas sa Mayo o Hunyo, na subject aniya para sa posibleng adjustments o pagsasaayos ng papasok na administrasyon.

Matatandaang sinimulan ang Academic Year 2021-2022 noong Setyembre 13, 2021 na halos huling quarter na ng taon dahil pa rin sa COVID-19 pandemic. 

Nasa tinatayang 25 milyong estudyante ang nag-enrolled para sa naturang school year, ayon sa DepEd. 

Iginiit naman ni Malaluan na ang in-person graduation ceremonies para sa AY 2021-2022 ay maaaring payagan kung magpapatuloy din ang pagluluwag ng COVID-19 restrictions.  

“That’s a possibility. Medyo hindi pa naman ngayon ‘yan, sa Hunyo pa ‘yan,” sabi pa ni Malaluan.",https://www.bulgaronline.com/post/pagbubukas-ng-klase-sa-ay2022-2023-posibleng-mapaaga-deped
28,"Sa Marso 10-12... 1.8 M seniors, target na bakunahan sa 4th nat’l vax drive  – DOH","ni Lolet Abania  |  March 6, 2022


Target ng gobyerno na mabakunahan ang tinatayang 1.8 milyon senior citizens sa buong bansa sa ikaapat na bugso ng “Bayanihan, Bakunahan” national vaccination drive ngayong buwan, ayon sa Department of Health (DOH).

Sa isang interview ngayong Linggo, sinabi ni DOH Undersecretary at National Vaccination Operations Center (NVOC) Chairperson Dr. Myrna Cabotaje na ang Bayanihan, Bakunahan 4 ay isasagawa sa Marso 10, 11 at 12, at isasama na ang mga bahay-bahay at pinagtatrabahuhan sa ngayon.

Magiging prayoridad sa ika-4 na bugso ng nationwide vaccination drive ang mga senior citizens na hindi pa nakakumpleto ng kanilang primary dose series at iyong mga nakatakda para sa booster shots.

“Ang total na second dose, ‘yung makamit na second dose ng ating A2 o senior citizens, tsaka mga booster, naglalaro sa 1.8 million ang tinitingnan nating kayang-kayang gawin dapat ng ating mga local government units (LGUs) katuwang ng lahat ng ahensya at private sector,” sabi ni Cabotaje. 

Aminado naman si Cabotaje na bumagal ang pagbabakuna ng mga LGUs nitong nakalipas na linggo, kung saan nasa 300,000 indibidwal lamang ang nabakunahan kumpara sa mga nauna na 1 milyon hanggang 1.5 milyong Pinoy ang naturukan ng COVID-19 vaccine. 

Aniya, ilan din sa mga indibidwal ay nawalan ng tinatawag na sense of urgency pagdating sa pagtanggap ng booster shots.

Gayunman, ayon kay Cabotaje, pabibilisin nila ang pagbabakuna para sa mga primary series at booster shots bago magsimula ang campaign period para sa mga kandidatong tatakbo sa pagka-congressman at mga local elective posts sa Marso 25.

“From now up to that time, bilis-bilisan natin. Ang gagawin nating estratehiya starting with our NVD part 4 ay mas contextualized at granular ika nga. Ngayon, aaralin natin ano ba ang sitwasyon ng mga barangay, ng ating munisipyo, ng ating probinsya. Saan ba siya nagkukulang?” ani Cabotaje. 

Binanggit naman ng opisyal na magpo-focus ang pamahalaan sa pagbabakuna ng booster shots sa mga lugar na naabot na ang 70% target population, habang mga primary series sa mga lugar na mababa ang vaccine rates.

Tiniyak din ni Cabotaje na sapat ang mga suplay ng mga bakuna sa bansa, kung saan aniya, nalampasan pa ang mga vaccine donations ng ibang mga bansa.

“We have enough stocked vaccines. Ang kulang po tayo ay ‘yung [pang] five to 11 [years old]. Halos five million [doses] pa lang ang dumadating. Fifteen million [doses] po ang inorder natin and we are adding additional vaccines later. In tranches, hindi naman sabay-sabay ang dala niya. We will also need Pfizer and Moderna vaccines for our 12 to 17 [years old], kasi ayon lang naman ‘yung may EUA (emergency use authority),” sabi pa ni Cabotaje.",https://www.bulgaronline.com/post/sa-marso-10-12-1-8-m-seniors-target-na-bakunahan-sa-4th-nat-l-vax-drive-doh
29,P1M halaga ng ilegal na kahoy nasabat sa Butuan City,"ni Jasmin Joy Evangelista  |  March 6, 2022


Naaresto ang isang lalaki matapos mahulihan ng umano’y P1 milyon halaga ng ilegal na kahoy sa Butuan City nitong Sabado.

Ayon kay Caraga police director Brig. Gen. Romeo Caramat Jr, nahuli ang 53-anyos na suspek sa Purok 1, Barangay Bading.

Batay sa imbestigasyon ng pulisya, nagsasagawa ng roving ang mga miyembro ng pulis nang mapansin ang lalaki na nagkakarga ng mga kahoy sa isang truck.

Nang lapitan umano ito ng mga pulis at hingan ng dokumento ay wala itong naipakita kaya’t agad itong itinawag sa Department of Environment and Natural Resources at noon din ay inaresto ang suspek. 

Ayon sa DENR, aabot sa 20,000 board feet ang mga nakumpiskang mixed dipterocarp flitches na nagkakahalaga ng P1 milyon.

Sa ngayon, nasa kustodiya ng Butuan City Police Station 2 ang suspek habang hinahanap pa ang isa niyang kasamahan na nakatakas sa operasyon. 

Nakatakdang sampahan ang dalawang suspek ng kaukulang kaso.",https://www.bulgaronline.com/post/p1m-halaga-ng-ilegal-na-kahoy-nasabat-sa-butuan-city
30,Regular employees sa Negros Occidental balik na sa regular work schedule — Mayor Yulo,"ni Jasmin Joy Evangelista  |  March 6, 2022


Ipinag-utos ni Bago City, Negros Occidental Mayor Nicholas Yulo na magbalik na sa regular work schedule ang mga regular na empleyado simula sa Lunes, March 7.

Gayunman, pinaalalahanan ni Yulo ang mga empleyado na patuloy na sundin ang health protocols upang maiwasan ang pagkakahawahan ng COVID-19.

Mahigpit niyang tagubilin ang pagpapatupad ng precautionary measures sa pagbabalik ng normal na operasyon, tulad ng disinfection at decontamination activities, pagsasagawa ng health status check at pagsunod sa physical distancing requirements.

“All agencies are mandated to enforce health standard protocols at all times such as wearing of face masks, taking of body temperature, and setting up of sanitation stations,” ani Yulo.",https://www.bulgaronline.com/post/regular-employees-sa-negros-occidental-balik-na-sa-regular-work-schedule-mayor-yulo
31,Isko sa mga kandidato: ‘Wag gamitin ang mga simbahan sa campaign rallies,"ni Jasmin Joy Evangelista  |  March 6, 2022


Hindi umano dapat gamitin ng mga political candidates ang mga simbahan sa pagsasagawa ng campaign rallies, ayon kay presidential aspirant at Manila Mayor Isko Moreno.

Sa interview ng mga reporter, sinabi ni Moreno na “abnormal” ang pagdadaos ng campaign rally sa church buildings at pagpapaskil ng mga campaign poster dito.

“Sana huwag natin gamitin na rally area ‘yung loob ng simbahan. Katoliko rin po kami, hindi lang po kayo ang may-ari nyan, ‘yan po ay pag-aari ng lahat na kasapi ng simbahang Katoliko,” ani Moreno.

“Ewan ko ang opinyon ng taongbayan na Katoliko na ginagamit ‘yung simbahan as rally area. Hindi ko alam sa kanila but ako sa akin, I am offended as a Catholic. Hindi ko alam kung na-o-offend din ang ibang Katoliko,” dagdag niya. 

Hindi binanggit ni Moreno kung sinong kandidato ang kanyang tinutukoy.

Sa panayam noong Biyernes, pinabulaanan ni Vice President Leni Robredo na ginagamit niya ang simbahang Katoliko para sa kanyang presidential campaign. Ito ay sinabi niya nang tanungin ng media hinggil sa mga kritisismo sa kanyang desisyong pagdaan sa mga simbahan kung saan siya may campaign sorties. 

Ayon pa sa bise presidente, ito ay insulto sa Simbahan at hindi umano papayagan ng institusyong ito na magamit para sa mga partisan activities.",https://www.bulgaronline.com/post/isko-sa-mga-kandidato-wag-gamitin-ang-mga-simbahan-sa-campaign-rallies
32,BBM nangako ng taas-suweldo kapag nakarekober na ang ekonomiya ng bansa,"ni Jasmin Joy Evangelista  |  March 6, 2022


Nangako si presidential aspirant Ferdinand “Bongbong” Marcos na sa sandaling makabangon ang ekonomiya ng bansa ay magpapatupad ito ng pagtaas ng sahod ng mga manggagawang Pinoy, kung maluluklok na pangulo.

Ayon kay Marcos nitong Sabado, posibleng tutulan ng mga negosyante ang pagbibigay ng mas mataas na suweldo ngayong panahon ng pandemya.

“Alam natin ang pangangailangan ng sektor ng paggawa na kailangan ding taasan ang sahod, pero dahil nga hindi pa tayo nakakabangon mula sa pandemya ay siguraduhin muna nating pasiglahin ang kalakalan,” ani Marcos.

“Tiyakin muna natin ang pagbubukas ng mga kumpanya at ang pagbabalik sa trabaho ng ating mga kababayan. Mula sa ganoong konsepto ay titiyakin natin ang kaluwagan at pagbibigay ng maaaring mga benepisyo sa ating mga manggagawa,” dagdag niya.

Parte umano ng pagbangon ng ekonomiya ang mga mamimili at business investment. Aniya, “it is, therefore, necessary for people to have jobs to be able to spend and pump up the economy.”

“Alam ng management (ng mga kumpanya), ng pamahalaan, at mga manggagawa ang kalagayan ng ekonomiya kaya lahat ay nagtitiis. Kahit nakikita na natin ang unti-unting pagbangon ay kailangan pa ding patatagin muna ang kalakalan at iyan ang ating pagsisikapang gawin,” pahayag pa ng dating senador.

Iginiit din ni Marcos na ang mga micro, small at medium enterprises ang siyang magiging backbone ng kanyang economic program, dahil karamihan umano sa mga manggagawa ay galing sa sektor na ito. Sinabi rin niya na malaki ang ambag ng trade and commerce sa bansa upang makamit ang economic viability.",https://www.bulgaronline.com/post/bbm-nangako-ng-taas-suweldo-kapag-nakarekober-na-ang-ekonomiya-ng-bansa
33,"LPA, magdudulot ng pag-ulan sa Visayas, Caraga at Davao Region — PAGASA","ni Lolet Abania  |  March 5, 2022


Huling namataan ang isang low pressure area (LPA) na nasa layong 540 kilometro silangan ng Surigao City bandang alas-3:00 ng hapon ngayong Sabado, ayon sa PAGASA.

Batay sa 24-hour weather forecast ng PAGASA, inaasahang magdudulot ang LPA ng maulap na papawirin na may kalat-kalat na pag-ulan sa bahagi ng Visayas, Caraga, at Davao Region. 

Ayon sa PAGASA, makararanas din ang Central Visayas at Eastern Visayas, maging ang Caraga at Davao regions ng maulap na papawirin na may kalat-kalat na pagbuhos ng ulan at thunderstorms na posibleng may kasamang  flash floods o landslides dahil sa katamtaman hanggang sa malakas na mga pag-ulan dulot ng LPA.

Makararanas naman ang Metro Manila at ang natitirang bahagi ng bansa ng bahagyang maulap hanggang sa maulap na papawirin na may pabugsu-bugsong pag-ulan o thunderstorms dahil sa easterlies o localized thunderstorms na posibleng may kasamang flash floods o landslides sa severe thunderstorms.

Sa wind speed forecast naman ng PAGASA para sa Northern Luzon ay mahina hanggang sa katamtaman habang ang coastal water conditions ay bahagya hanggang sa katamtaman.

Ang natitirang bahagi ng bansa ay makararanas ng mahina hanggang sa katamtamang wind speed at bahagya hanggang sa katamtamang coastal water conditions.",https://www.bulgaronline.com/post/lpa-magdudulot-ng-pag-ulan-sa-visayas-caraga-at-davao-region-pagasa
34,"Algae sa Boracay beach, ‘di toxic — BIARMG","ni Lolet Abania  |  March 5, 2022


Hindi senyales na may mababang antas ng kalidad ng tubig ang pagkakaroon ng green algae sa baybaying isla ng Boracay dahil ito ay tinatawag lamang na natural phenomenon, ayon sa Boracay Interagency Rehabilitation Management Group (BIARMG) ngayong Sabado. 

Sa isang statement, sinabi ng BIARMG na ang algae ay normal na dumarami sa tuwing dry season o tag-init. “This is non-toxic and should not be a cause for concern. In fact, the volume of algae has naturally subsided significantly in the past 2 weeks,” pahayag ng BIARMG. 

Paliwanag pa ng BIARMG, ang fecal coliform levels sa front beach ng isla ay nasa pagitan ng 8 hanggang 11 mpn (most probable number) kada 100 milliliters mula Enero hanggang Pebrero 2022. Anila, nakamit naman nito ang water quality standards para makapag-swimming na nasa 100 mpn kada 100 ml.  

“The tourists are assured that Boracay’s waters are clean and safe for swimming and BIARMG is steadfast in its mandate to provide accurate information to the public,” sabi ni BIARMG general manager Martin Jose V. Despi.  

Ayon sa Boracay city environment and natural resources office, inaasahan na magtatagal ang mga algae doon hanggang Abril o Mayo.",https://www.bulgaronline.com/post/algae-sa-boracay-beach-di-toxic-biarmg
35,"Mandatory booster shots, ‘di kailangan — DOH","ni Lolet Abania  |  March 5, 2022


Ipinahayag ng Department of Health (DOH) na hindi pa kailangan na imandato ang COVID-19 booster shots sa publiko sa ngayon, habang anila, marami pang paraan para ikampanya ang isinasagawang vaccination drive sa bansa.   

Ito ang naging tugon ng DOH, matapos ang suhestiyon ni Presidential Adviser for Entrepreneurship Joey Concepcion na ang COVID-19 booster cards ay gawing mandatory sa mga establisimyento sa mga lugar na isinailalim sa Alert Level 1 o sa mga lugar na ang pag-administer ng mga primary series ng pagbabakuna ay natapos na.  

Ngayong linggo, ang Metro Manila at 38 iba pang lugar ay isinailalim sa pinakamababang COVID-19 alert level system na kinokonsidera na ring nasa “new normal”, para makaahon na sa pagkalugmok ng ekonomiya ng bansa dahil sa pandemya. 

“Naiintindihan natin kung saan... Ang perspektibo [ni Concepcion] gusto niya ng full protection pero sa ngayon, ang ating gagawin ay magbibigay tayo ng information at pakikiusapan ang business sector,” sabi ni DOH Undersecretary Myrna Cabotaje sa isang televised briefing ngayong Sabado. 

“Ang gagawin natin ay i-strengthen natin ang advocacy . . . [Ang government agencies] at partners natin sa private sectors ay pag-iibayuhin ’yung communication and advocacy to increase the uptake of booster,” paliwanag ng opisyal. 

Una nang sinabi ni Cabotaje na ang National Vaccination Days na gagawin ngayong buwan ay magpo-focus sa mga residential houses at workplaces o pinagtatrabahuhan, kung saan naging matagumpay ito sa ilang lugar sa bansa. 

Aminado naman ang opisyal na nananatiling mabagal ang pagbabakuna kontra-COVID-19 nitong mga nakaraang linggo. Hanggang ngayong linggo, nasa tinatayang 63 milyong indibidwal ang fully vaccinated na o 70 percent ng target ng gobyerno na 90 milyong Pilipino. Nasa mahigit 10.1 milyong indibidwal naman ang nakatanggap na ng kanilang booster shots.",https://www.bulgaronline.com/post/mandatory-booster-shots-di-kailangan-doh
36,Bata na-chainsaw ng ama,"ni Jasmin Joy Evangelista  |  March 5, 2022


Matindi ang natamong sugat ng isang 13-anyos na batang lalaki matapos na aksidenteng tamaan ng chainsaw ng kanyang ama sa bayan ng Laoang, Northern Samar.

Ayon sa mga awtoridad, nagpuputol ng kahoy ang ama ng biktima nang biglanb mabitawan nito ang chainsaw at tumilapon sa anak na noon ay tumutulong sa kanya. 

Nagtamo ng sugat sa tiyan hanggang dibdib ang bata.

Kaagad na dinala sa ospital ang bata at ngayon ay nangangailangan ng tulong sa pagpapagamot.",https://www.bulgaronline.com/post/bata-na-chainsaw-ng-ama
37,VP Leni kumpiyansang makukuha ang Cavite sa kabila ng pag-endorso ni Gov. Remulla sa Uniteam,"ni Jasmin Joy Evangelista  |  March 5, 2022


Malaki ang kumpiyansa ni vice president at presidential bet Leni Robredo na makukuha niya ang Cavite ngayong May 2022 elections.

Ito ay sa kabila ng pag-endorso ni Cavite Governor Jonvic Remulla sa pambato ng Uniteam na sina former senator Bongbong Marcos at Davao City Mayor Sara Duterte-Carpio. Kasabay nito ay hiniling ni Remulla sa kanyang nasasakupan na ibigay ang 800,000 boto sa Marcos-Duterte tandem.

Sigaw naman ng supporters ni VP Leni, “800K minus one” — bawat isa sa kanila ay babawas sa hangad na boto para sa Uniteam, na siyang ikalawang most-vote rich province sa bansa.

Sa isang panayam, inihayag ni Robredo na siya ay confident na makukuha ang boto ng Cavite sa kabila ng pag-endorso ni Remulla sa Uniteam.

“The numbers are understandable,” ani Robredo. “Our opponent prepared hard for this while I have decided very late.”

“[Back then], I had a lot of things in 2016 that I do not have now, like endorsements of local government officials. But I have much now that I did not have back then, and that is my volunteers,” paliwanag niya sa mga reporters.",https://www.bulgaronline.com/post/vp-leni-kumpiyansang-makukuha-ang-cavite-sa-kabila-ng-pag-endorso-ni-gov-remulla-sa-uniteam
38,Presyo ng petrolyo posibleng tumaas pa ng P4-5 kada litro sa susunod na linggo —  industry source,"ni Jasmin Joy Evangelista  |  March 5, 2022


Posible pa umanong tumaas ang presyo ng petrolyo sa susunod na linggo kung saan ito na ang magiging ika-10 sunod na linggo ng weekly hikes, dahil sa patuloy na pagtaas ng global crude oil sa gitna ng Ukraine-Russia war.

Batay sa oil trading monitoring sa nakalipas na limang araw, base sa Mean of Platts Singapore, sinabi ng oil industry source sa GMA News Online na posibleng tumaas ang presyo kada litro ng diesel ng P5.30 hanggang P5.50.

Ang presyo naman ng gasolina ay posibleng tumaas ng P3.50 hanggang P3.70 kada litro. 

Samantala, batay sa Unioil Petroleum Philippines’ price forecast mula March 8 hanggang 14 trading week, posibleng tumaas ang presyo ng P4 kada litro ang habang P3 kada litro naman ang gasolina.",https://www.bulgaronline.com/post/presyo-ng-petrolyo-posibleng-tumaas-pa-ng-p4-5-kada-litro-sa-susunod-na-linggo-industry-source
39,Wala raw moral ascendancy… BBM hindi kayang pamunuan ang bansa — Pacquiao,"ni Jasmin Joy Evangelista  |  March 5, 2022


Naniniwala umano si Senator Manny Pacquiao na walang moral ascendancy si former senator Ferdinand “Bongbong Marcos” Jr. para pamunuan ang bansa dahil sa tax-related case nito.

Sa panayam ng mga reporters kay Pacquiao sa Nueva Ecija, pinuna ni Pacquiao ang mga botante na sumusuporta umano sa mga politikong may maduming record at kilala bilang corrupt. 

“Basta ako, nagreremind ako sa kanila, ang pinakabobo talaga ’yung mga boboto ng mga nagnanakaw, kasi ninakawan ka na, boboto mo pa,” ani Pacquiao.

Nang tanungin kung naniniwala siyang may right o moral ascendancy si Marcos Jr. na maging pangulo, sagot ni Pacquiao: “Para sa akin, siyempre, kandidato rin ako, siyempre masasabi ko na wala.”

“Bayan, alalahanin natin ha, kasali siya doon sa Napoles case. Baka nakalimutan ng taumbayan ’yung Napoles.”",https://www.bulgaronline.com/post/wala-raw-moral-ascendancy-bbm-hindi-kayang-pamunuan-ang-bansa-pacquiao
40,Dahil sa mahabang pila at maraming transaksiyon… 13 branches ng SSS bukas ngayong araw,"ni Jasmin Joy Evangelista  |  March 5, 2022


Matapos makatanggap ng mga report hinggil sa mahabang pila ng mga members at pensioners sa labas ng Quezon City headquarters, inanunsiyo ng Social Security System (SSS) na magbubukas ang 13 Metro Manila branches nito ngayong araw, Sabado.

Sa inilabas na advisory, sinabi ng SSS na ang mga sumusunod na branches ay nag-extend ng  service hours hanggang 7 p.m. nitong Biyernes: Diliman; Cubao; San Francisco Del Monte; Batasan Hills; J.P. Rizal-Makati; Pasig-Pioneer; New Panaderos; Parañaque; SM Aura-Taguig; Las Piñas; Alabang-Muntinlupa; Binondo; at Manila.

“These branches will also be open from 8 a.m. to 5 p.m. on Saturday, March 5. Please observe standard health protocols (such as social distancing, temperature check, and wearing of face masks),” ayon sa SSS advisory.

Ayon pa sa SSS, ang extension ng service hours at pagbubukas sa araw ng Sabado ay dahil sa mataas na bilang ng mga transaksiyon dala ng bagong alert level na ipinatupad.

“The selected SSS branches will accept all transactions except the automated tellering system (ATS) facility from 8 a.m. until 5 p.m. on Saturday,” paliwanag ng SSS.

“The SSS urges its members and claimants to utilize its online facilities such as the My.SSS portal and the SSS mobile app. Since March 2020, the SSS has shifted majority of its over-the-counter transactions to the My.SSS and SSS mobile app platforms to allow its members to conduct their transactions 24/7 at the comfort of their homes or offices,” dagdag pa nito. 

Pinaalalahanan din ng ahensiya ang mga miyembro at mga pensioners: “the majority of SSS benefit claim and loan applications can be submitted online through members’ My.SSS accounts on the SSS website or via the SSS mobile app.”

“Payments may also be made online or over-the-counter through banks and non-bank collecting agents.”

The SSS’s advisory on its social media pages reminded members and pensioners that “the majority of SSS benefit claim and loan applications can be submitted online through members’ My.SSS accounts on the SSS website or via the SSS mobile app.” It added that “payments may also be made online or over-the-counter through banks and non-bank collecting agents.”",https://www.bulgaronline.com/post/dahil-sa-mahabang-pila-at-maraming-transaksiyon-13-branches-ng-sss-bukas-ngayong-araw
41,"Kakulangan sa tubig, maiwasan.. Cloud seeding, isasagawa na — NWRB","ni Lolet Abania   |  March 4, 2022


Plano ng pamahalaan na magsagawa ng cloud seeding operations upang maiwasan ang posibleng kakulangan sa tubig sa panahon ng tag-init, ayon sa National Water Resources Board (NWRB).  

“Ngayong buwan Marso at Abril ay nag-ready na rin po ang (Metropolitan Waterworks and Sewerage System) at mga konsesyonaryo doon po sa tinatawag nating cloud seeding operations,” pahayag ni NWRB executive director Dr. Sevillo David Jr. sa isang interview. 

“At ‘yan po ay gagawin ngayong Marso’t Abril at nakikipag-ugnayan po ang MWSS sa PAGASA, ‘yun pong sapat na panahon para po makapag-conduct po,” anang opisyal. 

Ayon kay David, ang water level ng Angat Dam, isa sa pinakamalalaking pinagmumulan ng tubig sa Metro Manila ay nasa 195.9m sa ngayon. Bagama’t sapat ang suplay ng tubig, nanawagan naman si David sa publiko na kailangang magtipid ng tubig upang makatulong sa gobyerno na para maiwasan ang posibleng pagkakaroon ng krisis sa tubig sa dry months. 

“Ngayon po ay sa tingin po natin may sapat namang suplay ng tubig na nanggagaling sa Angat Dam, particular po itong mga panahon ng tag-init… Kaya lang po ay nakikiusap din tayo sa mga kababayan natin na magtipid pa rin po kasi hindi ho ganoon kaganda ‘yung lebel ‘no, medyo mababa po ‘yan sa mga inaasahan po natin,” giit ni David. 

“At mas maganda po ay pagtulungan po natin ang tamang paggamit ng tubig para naman po mapanatili natin ‘yung medyo maganda-gandang level po ng Angat Dam,” sabi nito. Aniya, bukod sa cloud seeding ay may iba pang measures na kanilang ginagawa para matiyak na magiging sapat ang suplay ng tubig sa Metro Manila. 

“Kagaya po dito sa Metro Manila, ay nakahanda po ‘yung mga deep wells at mga treatment plants, para po makatulong ‘no sa pagbibigay ng… para may mapagkunan tayo ng karagdagang tubig po kung sakali po, kung patuloy mang bumaba ang Angat Dam at magkaroon ng adjustment sa alokasyon, ay meron pa hong pwedeng mapagkunan para makadagdag doon sa pangangailangan po natin ng tubig bukod po sa Angat Dam,” paliwanag ni David. 

“Sa parte po ng mga irigasyon ay ‘yung mga magsasaka po natin at NIA (National Irrigation Administration) po ay tumutulong din po ‘no dito sa kasalukuyang sitwasyon at mina-manage po nila ‘yung mga nare-release po na tubig na galing sa Angat Dam,” saad ng opisyal. 

“At hindi ho nila sinasayang ‘yan at mga nagkakaroon nga po ng tinatawag na mga shallow tube wells para naman po mas ma-optimize ‘no, ‘yung tubig na nare-release po’t nagagamit na irigasyon at mga kanal po,” banggit pa ni David.",https://www.bulgaronline.com/post/kakulangan-sa-tubig-maiwasan-cloud-seeding-isasagawa-na-nwrb
42,"Missing sabungero, 34 na ","ni Lolet Abania  |  March 4, 2022


Umabot na sa 34 ang nawawalang sabungero matapos na madagdagan ng tatlo pa ang naunang naitalang 31, ayon kay Senador Ronald “Bato” dela Rosa. 

“Thirty-one lang pala ‘yung allegedly missing persons involved in game fixing but meron pa palang three missing persons ang allegedly involved in cloning accounts,” pahayag ni Dela Rosa sa ginanap na hearing ngayong Biyernes ng Senate Committee on Public Order and Dangerous Drugs na siyang chairman.

“This brings to a total of 34. Correction po hindi 31, kundi 34 na ang missing persons na recorded by the PNP (Philippine National Police),” sabi ni Dela Rosa.

Ito ang kinumpirma ni Police Brigadier General Eliseo Cruz, chief ng Criminal Investigation and Detection Group (CIDG) sa naging pahayag ng senador.

Subalit, ayon kay Cruz, anim lamang sa mga ito ang hawak ng kanyang tanggapan.

“Yes, sir. But we are only handling six cases,” ani Cruz.

Hiniling naman ni Dela Rosa kay Cruz na imbestigahan din ang iba pang nawawalang sabungero, habang sinabi ng hepe ng CIDG na nakikipag-ugnayan na sila sa mga Police Regional Offices.

Una nang napabalita na ang pinakamaraming nawawalang sabungero ay matatagpuan sa Laguna na may 19, anim naman sa Maynila, anim sa Batangas, dalawa sa Bulacan habang ang isa ay dinukot sa bahay nito sa San Pablo, Laguna.",https://www.bulgaronline.com/post/missing-sabungero-34-na
43,"4th COVID-19 dose sa senior at immunocompromised, inirekomenda – NTF","ni Lolet Abania  |  March 4, 2022


Nagsumite ng rekomendasyon ang Vaccine Expert Panel (VEP) hinggil sa pagbibigay ng 4th COVID-19 dose o 2nd booster shot para sa mga senior citizens at immunocompromised na mga indibidwal, ayon sa National Task Force (NTF) Against COVID-19.  

Sinabi ni NTF medical adviser Dr. Ted Herbosa, ang rekomendasyon ay isinumite sa mga health experts at technical advisory group, habang naghihintay sila ng approval ng Inter-Agency Task Force (IATF).

 “As of now mayroong recommendation ‘yung ating VEP para sa pagbigay ng 4th dose o 2nd booster dose para sa mga senior at immunocompromised. Ito ngayon ay pinasa na sa ating technical advisory group,” pahayag ni Herbosa sa Laging Handa briefing ngayong Biyernes.

 “Hintayin na lang natin kung maaprubahan ito ng ating IATF para ma-implement na sa susunod na panahon,” saad pa niya.

Una nang sinabi ng VEP na dahil ang mga immunocompromised ay nakatanggap na ng tatlong primary series ng COVID-19 vaccine, ang kanilang fourth dose ay magsisilbi bilang kanilang booster shot.

Ang Department of Health (DOH) ay nag-a-administer na ng third dose sa mga senior citizens at immunocompromised, habang booster shots naman ang ibinibigay sa mga nakakumpleto na ng tatlo hanggang anim na buwang requirement matapos na makatanggap ng kanilang second dose.

Ayon pa kay Herbosa, nasa 10.5 milyon lamang mula sa tinatayang 63.4 milyon na fully vaccinated individuals ang nakatanggap ng kanilang third dose.

Target naman ng DOH na magsagawa ng fourth wave ng “Bayanihan, Bakunahan” national vaccination drive para sa mga senior citizens sa ikalawang linggo ng Marso.",https://www.bulgaronline.com/post/4th-covid-19-dose-sa-senior-at-immunocompromised-inirekomenda-ntf
44,"Artes, bagong MMDA chief – P-Du30","ni Lolet Abania  |  March 4, 2022


Itinalaga ni Pangulong Rodrigo Duterte si Romando Artes bilang chairman ng Metropolitan Manila Development Authority (MMDA).

Batay sa dokumentong inisyu ni Executive Secretary Salvador Medialdea, nilagdaan ng Pangulo ang appointment letter ni Artes nitong Marso 1.

Ayon sa inilabas na statement ng ahensiya, si MMDA Undersecretary Frisco San Juan Jr. ay na-appoint naman bilang general manager kasabay ng pagiging deputy chairman ng agency.

Papalitan ni Artes si Benhur Abalos, na nag-resigned noong nakaraang buwan para suportahan si dating Senador Ferdinand “Bongbong” Marcos Jr. na tatakbo sa pagka-pangulo sa May 9 elections.

Isang abogado at certified public accountant, si Artes ay unang nagsilbi sa MMDA bilang assistant general manager for finance and administration noong Mayo 2017, naging general manager noong Oktubre 2021, at officer-in-charge noong Pebrero 2022. 

“It is an honor to be appointed as the MMDA chairman. The agency has been my home for the past five years -- from the term of the late Chairman Danilo Lim and later under Chairman Abalos,” sabi ni Artes. 

“I will continue to work for the completion of the projects and programs needed and pursuant to our mandates - traffic, solid waste and flood management, urban renewal, public safety among others and the equally important COVID-19 vaccination as we transition to the new normal,” dagdag pa nito.",https://www.bulgaronline.com/post/artes-bagong-mmda-chief-p-du30
45,"Dahil wala nang physical distancing... Protocols sa PUVs, mahigpit na ipatupad – DOH","ni Lolet Abania  |  March 4, 2022


Mariing ipinaalala ni Department of Health (DOH) Undersecretary Maria Rosario Vergeire sa publiko na dapat pa ring sumunod sa mga health protocols kaugnay sa COVID-19 sa kabila na niluwagan na ang alert level restrictions sa maraming lugar sa bansa.

Sa isang interview nitong Huwebes, sinabi ni Vergeire na batid ng Inter-Agency Task Force on Emerging Infectious Diseases (IATF) na wala nang physical distancing sa mga public transportation na pinayagang mag-operate ng 100% capacity.

“Ang isa pang napag-usapan hindi talaga maipapatupad ang physical distancing sa ating mga public transport because kailangan po ng tao eh, para makarating sila sa kanilang mga essential na gagawin,” sabi ni Vergeire.

“Kelangan lang po talaga meron po tayong adequate enforcement. Enforcement to monitor, eto pong mga pagpapatupad ng safety protocols,” dagdag niya.

Iginiit din ni Vergeire na hindi maaaring kumain o uminom at mag-usap-usap sa loob ng public utility vehicles (PUVs) at hindi rin puwedeng tanggalin ang face mask kapag nasa loob ng public transport, kung saan kailangang mahigpit na ipatupad, habang pakiusap niya sa mga operators at drivers ng public transport na hindi dapat lumagpas sa 100% seating capacity lamang ang mga pasaherong kanilang isinasakay.

“Ang naobserbahan po natin for these past days na nag-Alert Level 1 tayo, beyond 100% capacity po ang naipapatupad, wala pong nag-e-enforce, walang nagmo-monitor, katulad sa mga bus, lahat dapat nakaupo, wala na pong nakatayo para hindi masyadong siksikan,” diin ni Vergeire.",https://www.bulgaronline.com/post/dahil-wala-nang-physical-distancing-protocols-sa-puvs-mahigpit-na-ipatupad-doh
46,Olongapo City naabot na ang herd immunity vs. COVID-19,"ni Jasmin Joy Evangelista  |  March 4, 2022


Nakamit na ng Olongapo City ang herd immunity laban sa COVID-19 matapos maabot ang target na mabakunahan, ayon sa datos ng local government unit (LGU) nitong Huwebes.

Ayon sa COVID-19 task force ng siyudad, at least 191, 825 residente rito ang nakumpleto na ang primary series ng kanilang bakuna mula nang simulan ng LGU ang mass inoculation sa kalagitnaan ng 2021.

Kasunod nito ay nag-improve ang COVID-19 situation sa siyudad na ngayon ay mayroon na lamang 14 active cases.

Nasa 29, 312 residente naman ang nakatanggap na ng kanilang booster shots habang patuloy naman ang mass vaccination kabilang ang mga batang edad 5 pataas. 

Mayroong 260,000 populasyon ang Olongapo City base sa 2020 census.",https://www.bulgaronline.com/post/olongapo-city-naabot-na-ang-herd-immunity-vs-covid-19
47,"Karagdagang 804,000 doses ng COVID-19 vaccine para sa mga bata, dumating na","ni Jasmin Joy Evangelista  |  March 4, 2022


Dumating na sa bansa ang karagdagang 804,000 doses ng COVID-19 vaccine ng Pfizer-BioNTech na nakalaan para sa mga batang edad 5-11 nitong Huwebes ng gabi.

Ayon sa National Task Force Against COVID-19, ang bagong shipment na ito ay lumapag sa Ninoy Aquino International Airport pasado alas-9 ng gabi.

Ito ay kasunod ng 804,000 pediatric shots na naihatid sa bansa noong Miyerkules.

Binili ng pamahalaan ang mga naturang bakuna sa pamamagitan ng pautang mula sa World Bank.

Sa pangkalahatan, nakatanggap na ang bansa ng 1.6 milyong bakuna laban sa COVID-19 para sa mga bata.

Umabot na sa 736, 880 mga batang 5-11 years old ang nabakunahan mula nang magsimula ito noong Pebrero 7, ayon sa Department of Health.",https://www.bulgaronline.com/post/karagdagang-804-000-doses-ng-covid-19-vaccine-para-sa-mga-bata-dumating-na
48,Siksikan at mahaba ang pila… Mga magsisimba sa Quiapo dagsa ngayong first Friday ng Marso,"ni Jasmin Joy Evangelista  |  March 4, 2022


Dumagsa ang mga nagsimba sa Quiapo Church ngayong unang Biyernes ng Marso.

Siksikan at mahaba ang pila sa bahagi ng Villalobos Street ng mga nais makadalo ng misa sa loob ng Quiapo Church.

Ayon sa Plaza Miranda Police Community Precint (PCP) ng Manila Police District (MPD), tinatayang nasa dalawang libo ang bilang ng mga tao kaninang 7:00 a.m. sa loob at paligid ng simbahan. 

Matatandaan na una nang ipinatupad ngayong linggo ang Alert Level 1 sa Metro Manila.",https://www.bulgaronline.com/post/siksikan-at-mahaba-ang-pila-mga-magsisimba-sa-quiapo-dagsa-ngayong-first-friday-ng-marso
49,Sara Duterte nais itigil ang mga lockdown; magpo-focus sa pagbibigay ng trabaho 'pag naging VP,"ni Jasmin Joy Evangelista  |  March 4, 2022


Nais ni Uniteam vice presidential candidate at Davao City Mayor Sara Duterte-Carpio na itigil ang mga lockdown at kawalan ng trabaho para sa mga Pilipino sanhi ng COVID-19 pandemic.

Sinabi ni Duterte-Carpio na magpo-focus siya sa pagbibigay ng trabaho sa mga Pinoy sakaling manalong vice president sa Mayo.

“Tigilan ang lockdown o alert level. Bukas, sarado. Bukas, sarado ang mga negosyo. Ibalik natin ang mga negosyo. Ibalik natin ang mga trabaho na nawala dahil sa pandemya,” ani Duterte-Carpio nitong Huwebes sa ginanap na rally sa Calatagan, Batangas.

“Ang dami po sa ating mga kababayan ang nawalan ng trabaho dahil sa pandemya. Doon po muna tayo tututok, ibalik natin ang trabaho na mawala dahil sa pandemya,” dagdag niya.

Ang ipinatupad na lockdowns ng gobyerno ng kanyang ama na si Pangulong Rodrigo Duterte ay isa sa mga pinakamahabang lockdown sa buong mundo, na siyang ipinatupad upang makontrol ang pagdami ng bilang ng tinatamaan ng virus sa bansa.

Ayon pa kay Inday Sara, kung siya ay mananalo sa pagka-bise president, magpo-focus siya sa  entrepreneurship, peace building in communities, at child protection.",https://www.bulgaronline.com/post/sara-duterte-nais-itigil-ang-mga-lockdown-magpo-focus-sa-pagbibigay-ng-trabaho-pag-naging-vp
50,P977.47 milyon para sa expansion ng F2F classes — DepEd,"ni Lolet Abania  |  March 3, 2022


Naglaan ang Department of Education (DepEd) ng P977.47 milyon para makatulong sa pangangailangan ng mga paaralan na nagsasagawa ng limited in-person classes sa ilalim ng expansion phase. 

Ayon kay DepEd Undersecretary Annalyn Sevilla, ang naturang halaga ay gagamitin para pondohan ang Maintenance and Other Operating Expenses (MOOE) ng mga paaralan. 

“Marami po sa mga pondo na atin pong pinaghahandaan ay ‘yun pong physical arrangements ng eskuwelahan, ‘yun pong protection and safety ng mga learners at mga guro, at siyempre po ‘yung mga learning resources na kailangan natin,” ani Sevilla sa Laging Handa public briefing nitong Miyerkules. 

Batay sa report, ang mga elementary schools, na humahawak ng Kindergarten hanggang Grade 6 students ay makakatanggap ng pinakamalaking share na P531.36 milyon. 

Gayundin, ang mga Junior High Schools, na sakop ang Grade 7 hanggang 10 ay makakatanggap ng P303.62 milyon habang ang mga Senior High Schools na mula Grade 11 hanggang 12 ay mabibigyan naman ng P142.49 milyon.  

“These amounts are to be downloaded [or] released to the Regional Offices. The Regional Directors are authorized to allocate the said amounts among schools considering the implementation status of face-to-face classes in their respective regions,” pahayag ng DepEd sa kanilang report. 

Sa mga regional offices, ang Central Luzon ang makakatanggap ng pinakamalaking alokasyon na mahigit sa P80 milyon. Sinabi pa ng DepEd na ire-retain naman ang P41.47 milyon o 4.24 percent ng kabuuang pondo na anang ahensiya, “as a contingency fund.”",https://www.bulgaronline.com/post/p977-47-milyon-para-sa-expansion-ng-f2f-classes-deped
51,"Scholarship, suspendido muna sa papasok sa 1st year college — CHED","ni Lolet Abania  |  March 3, 2022


Inanunsiyo ng Commission on Higher Education (CHED) ngayong Huwebes na ang proseso ng scholarship application para sa mga papasok na first-year college students ay suspendido muna dahil sa kakulangan ng pondo. 

“CHED will temporarily suspend the application to CHED Scholarship Program (CSP) for incoming first-year college students for Academic Year (AY) 2022-2023,” post sa Facebook ng CHED. 


“The suspension is an offshoot of budget inadequacy in the Commission’s FY 2022 budget for StuFAPs (Student Financial Assistance Programs),” dagdag pa ng ahensiya. 

Sa isang memorandum na may petsang Pebrero 21, inatasan ni CHED Chairperson Prospero de Vera III ang mga regional offices ng komisyon para magpakalat ng impormasyon hinggil dito, upang maiwasan ang mga fake news at kalituhan sa mga estudyante na nagnanais na mag-apply ng scholarship. 

Matatandaang nai-report na ng CHED noong Setyembre, na ang commission ay nag-provide ng financial aid sa mahigit 2 milyong estudyante.",https://www.bulgaronline.com/post/scholarship-suspendido-muna-sa-papasok-sa-1st-year-college-ched
52,Red Tide Alert sa Visayas at Mindanao — BFAR  ,"ni Lolet Abania  |  March 3, 2022


Maraming lugar sa baybaying bahagi ng Visayas at Mindanao ang nananatiling positibo sa paralytic shellfish poison o red tide toxin na sinasabing “beyond the regulatory limit,” o lagpas sa itinakdang limitasyon, ayon sa report ng Bureau of Fisheries and Aquatic Resources (BFAR). 

Base sa kanilang latest shellfish bulletin, sinabi ng BFAR na lahat ng uri ng shellfish at acetes, kilala rin sa tawag na alamang, na nakolekta mula sa mga sumusunod na lugar ay hindi ligtas na kainin: 
• coastal waters ng Milagros sa Masbate 
• coastal waters ng Dauis at Tagbilaran City sa Bohol 
• Dumanquillas Bay sa Zamboanga del Sur 
• Litalit Bay, San Benito sa Surigao del Norte 
• Lianga Bay sa Surigao del Sur 

Gayunman, ayon sa ahensiya na ang iba pang seafood bukod sa shellfish na nakuha mula sa mga naturang lugar ay ligtas namang kainin. 

“Fish, squids, shrimps and crabs are safe for human consumption provided that they are fresh and washed thoroughly, and internal organs such as gills and intestines are removed before cooking,” pahayag ng BFAR. 

Samantala, binanggit naman ng BFAR na sa ngayon ang coastal waters ng Bataan, kabilang na ang Mariveles, Limay, Orion, Pilar, Balanga, Hermosa, Orani, Abucay, at Samal ay ligtas na at wala nang toxic red tide.",https://www.bulgaronline.com/post/red-tide-alert-sa-visayas-at-mindanao-bfar
53,Habang nasa Alert Level 1… MMDA paiigtingin ang no contact apprehension,"ni Jasmin Joy Evangelista  |  March 3, 2022


Paiigtingin ng Metropolitan Manila Development Authority ang no-contact apprehension dahil tila ‘back to normal’ na ang daloy ng trapiko sa EDSA. 

Ito ay para hindi maharang ang daloy ng trapiko at maiwasan ang heavy traffic ngayong nasa Alert Level 1 na ang NCR, ayon kay EDSA traffic ""czar"" Bong Nebrija.

""Ina-anticipate na natin na dadami na 'yung volume ng sasakyan sa EDSA and with that we will be intensifying 'yung no-contact apprehension. Traffic management will take priority over enforcement,"" ani Nebrija. 

Mananatili rin umano ang mga concrete barriers kahit pa mayroong mga aksidenteng kaugnay nito.

“Matagal na tayong nagkaroon ng steel bollards diyan sa pababa ng tunnel at saka pababa ng flyover. However, naubos na yan dahil binangga na ng mga sasakyan so we will see if we will come up with another scheme or another form of barricade na makakaprotekta sa mga commuters,"" ani Nebrija.",https://www.bulgaronline.com/post/para-maiwasan-mabigat-na-daloy-ng-trapiko-mmda-paiigtingin-ang-no-contact-apprehension
54,"Mga nagpa-booster sa bansa, higit 10 milyon pa lamang","ni Jasmin Joy Evangelista  |  March 3, 2022


Sa 36.7 milyong indibidwal na puwede nang magpa-booster shot, 10.28 milyon pa lamang ang naturukan nito, ayon sa National Vaccination Operations Center (NVOC).

""'Yong iba nag-iisip kung kailangan ng booster. 'Yong iba naman, they don't see the urgency of the booster... Importante po 'yan, kasi bumababa na po 'yong vaccine efficacy,"" ani NVOC Chairperson Myrna Cabotaje.

Para sa patuloy na pagbabakuna sa mga Pinoy, ikinakasa na ang ikaapat na national COVID-19 vaccination drive, na ayon kay Cabotaje ay posibleng idaos mula Marso 10 hanggang 12.

Plano rin ng gobyernong dalhin ang bakuna sa mga lugar ng trabaho at tutukan ang economic frontliners.

Ayon pa kay Cabotaje, ang ikaapat na ""Bayanihan, Bakunahan"" ay dadalhin sa mga bahay-bahay at sa mga workplace.",https://www.bulgaronline.com/post/sa-36-7-m-na-puwede-nang-magpaturok-10-28-milyon-pa-lamang-ang-nakapagpa-booster-nvoc
55,Diokno sa mga botante ng Maynila: Hindi kami pamilya ng mga magnanakaw,"ni Jasmin Joy Evangelista  |  March 3, 2022


Sa kanyang pagharap sa mga botante ng Maynila, sinabi ni human rights lawyer at senatorial candidate Jose Manuel ""Chel"" Diokno na ang opposition ticket sa pangunguna ni presidential candidate Leni Robredo ay pangangalagaan at hindi nanakawin ang pondo ng gobyerno.

""Hindi kami katulad ng ibang pamilya riyan na ginagamit ang pwesto sa gobyerno para mangurakot,"" ani Diokno said.

""Hindi kami tulad ng isang pamilya diyan na ginagamit ang fake news para manloko sa bayan,"" dagdag niya.

Si Diokno ay anak ni late Senator Pepe Diokno, na nakulong noong panahon ng Martial Law.

Sinabi rin ni Vice President Leni Robredo, na ang kanyang administrasyon ay tututok sa pangangalaga ng public funds.

""Napatunayan po namin sa Office of the Vice President na kahit maliit ang aming budget, marami kaming nagawa dahil pinangangalagaan namin ang pera ng bayan,"" pahayag ni Robredo kung saan tinukoy nito ang kanilang programang Angat Buhay na nagbibigay ng livelihood at housing assistance, sa mahihirap sa pamamagitan ng partnership sa private sector.

""Kahit napakakaunti noong aming pera, dahil wala doon napupunta sa korapsyon, napapaabot namin siya sa pinakamalalayong lugar dito sa ating bansa na nangangailangan. At meron po kaming isang aral na napulot: Pag ang tao naniniwala sayo, ang tao inspirado na tumulong sa kapwa,"" dagdag niya.

Ayon pa kay Robredo, hindi niya tatalikuran ang publiko sakaling maluklok siya sa pagka-pangulo. 

""Ang amin lang pong mapapangako sa inyo ni Senator Kiko [Pangilinan], ang mapapangako po namin sa inyo na pag kami ‘yung binigyan niyong pagkakataon magsilbi, kung ano ‘yung pinakita namin na klase ng pamamahala mula noong nag-umpisa kami, ‘yun din po ‘yung ibibigay namin: Matino at mahusay na mga lingkod bayan,"" pahayag pa niya.",https://www.bulgaronline.com/post/diokno-sa-mga-botante-ng-maynila-hindi-kami-pamilya-ng-mga-magnanakaw
56,Walang banta ng tsunami matapos ang malakas na lindol sa New Zealand — PHIVOLCS,"ni Jasmin Joy Evangelista  |  March 3, 2022


Walang banta ng tsunami sa Pilipinas matapos yanigin ng 6.8 magnitude na lindol ang Kermadec Islands sa New Zealand nitong Miyerkules ng gabi, ayon sa Philippine Institute of Volcanology and Seismology (PHIVOLCS).

“No destructive tsunami threat exists based on available data. There is no tsunami threat to the Philippines from this earthquake,” pahayag ng PHIVOLCS sa isang advisory nitong Miyerkules.

Batay sa datos ng PHIVOLCS, tumama ang lindol 30.2°S,177.8°W malapit sa Kermadec Islands, New Zealand bandang 8:52 p.m. May lalim itong 34 kilometers.

Dagdag pa ng PHIVOLCS, walang dapat gawing aksiyon hinggil sa naturang malakas na paglindol.",https://www.bulgaronline.com/post/walang-banta-ng-tsunami-matapos-ang-malakas-na-lindol-sa-new-zealand-phivolcs
57,"Municipal administrator sa Bulacan, in-ambush ng riding-in-tandem","ni Jasmin Joy Evangelista  |  March 3, 2022


Nakaligtas sa pang-a-ambush ang municipal administrator ng Marilao, Bulacan matapos pagbabarilin ng riding-in-tandem habang papunta sa trabaho nitong Miyerkules.

Ayon kay Col. Rommel Ochave, Bulacan police chief, ang biktima na si Wilfredo dela Cruz Diaz, 54, ay minamaneho ang kanyang puting Mitsubishi Montero sa kahabaan ng Tibagan St. sa Barangay Sta. Rosa 2 nang lumapit sa bintana ng sasakyan ng biktima ang mga suspek at pinaulanan ito ng bala bandang 7:45 a.m.

Sa kabutihang palad, hindi tinamaan ng bala ang biktima na agad nakaalis sa lugar at pumunta sa munisipyo.

Nakuha ng mga awtoridad sa lugar ng insidente ang 8 bala ng .45-caliber pistol.

Kasalukuyan naming iniimbestigahan ang insidente upang malaman kung sino ang nasa likod ng pananambang.",https://www.bulgaronline.com/post/municipal-administrator-sa-bulacan-nakaligtas-sa-pang-a-ambush-ng-riding-in-tandem
58,"21 Pinoy seafarers sa Ukraine, safe na sa Moldova — DFA","ni Lolet Abania  |  March 2, 2022


Dalawampu’t isang Filipino seafarers ang ligtas nang nakarating sa Republic of Moldova na nagmula sa Ukraine, batay sa ulat ng Department of Foreign Affairs (DFA) ngayong Miyerkules. 

Ayon sa DFA, naibiyahe ang all-Filipino crew ng MV S-Breeze, mula sa Chornomosk, Ukraine sa tulong ni Philippine Honorary Consul in Moldova na si Victor Gaina at sa pakikipag-ugnayan ng Philippine Embassy in Budapest. Sa report, dumating ang mga Pinoy seafarers sa Moldova ng dalawang batch, noong Pebrero 27 at nitong Marso 1. 

Ang mga seafarers ng bulk carrier MV S-Breeze ay naka-drydock para sa ginagawang repair ng barko sa Ilyichevsk Ship Yard sa Port of Odessa, Ukraine simula pa noong Enero 27. 

Ayon sa DFA, ang mga crew ay nag-i-stay sa mga accommodations ng naturang barko subalit humiling ng repatriation ang mga ito dahil na rin sa lumalalang labanan sa pagitan ng Russia at Ukraine. Sinabi pa ng ahensiya na tinatayang nasa 27 Pinoy na ang nailikas mula sa Ukraine patungong Moldova. 

“Both the Philippine Embassy in Budapest and the PH Consulate in Chisinau assured that they will arrange the repatriation of the seafarers to Manila at the soonest possible time,” pahayag ng DFA.  

Samantala, tinatayang 13 Pinoy mula sa Ukraine ang dumating sa bansa nitong Martes ng gabi. Sila ay bahagi ng 40 evacuees na umalis ng Kyiv patungong Lviv at tinanggap ni DFA Secretary Teodoro Locsin Jr. sa Poland border.",https://www.bulgaronline.com/post/21-pinoy-seafarers-sa-ukraine-safe-na-sa-moldova-dfa
59,"4K paaralan, nagbalik na sa F2F classes — DepEd","ni Lolet Abania  |  March 2, 2022


Umabot sa kabuuang 4,315 paaralan sa buong bansa ang nakiisa sa tinatawag na “progressive expansion” phase ng face-to-face classes sa gitna ng COVID-19 pandemic, ayon sa Department of Education (DepEd).

Sa Laging Handa briefing ngayong Miyerkules, ini-report ni DepEd Secretary Leonor Briones na may 6,213 eskuwelahan sa buong bansa ang handa nang sumali sa limitadong in-person classes, kung saan napapailalim ang mga ito sa pamantayang itinakda ng DepEd.

Sa 4,315 paaralan na umabot sa kanilang pamantayan, mayroong 4,239 public and 76 private schools ang nakiisa sa pilot in-person classes hanggang nitong Marso 1, matapos na ang National Capital Region (NCR) at 38 pang mga lugar ay isinailalim na sa Alert Level 1.

Gayunman, kahit na nagbukas na uli ang mga paaralan sa F2F classes, sinabi ni Briones na mananatiling ipatutupad ang blended learning para magawang maka-adapt ng mga bata sa mga teknolohiyang umiiral.

“Hindi na kagaya nu’ng unang panahon na mostly face-to-face. Ito ngayon, ‘di natin bibitiwan ang digital technology, ang science, ang mathematics, and so on, but meron talagang face-to-face component dahil mahalaga ‘yan sa pag-socialize at pagturo ng bata. Pareho silang importante para tayo makahabol and will be on par with the other countries,” paliwanag ni Briones.

“If you mean full face-to-face na anim, walong oras na ang teacher at mga bata nagkakaharap, hindi ‘yan posibleng mangyayari. Lahat na bansa na binabantayan namin, lalo na na ‘yung mga bansa na bilib na bilib talaga tayo, wala na ‘yung nation na full face-to-face. May blended component talaga,” sabi pa ng opisyal.

Binigyan-diin naman ng kalihim, na umaasa sila ng pagkakaroon ng 100% attendance ng mga estudyante anumang uri ng pagtuturo mapa-blended, online o physical classes.  

Para sa face-to-face classes, ayon kay Briones, iminumungkahi nila na gawin na lamang itong half day o kalahating araw para maiwasan ng mga bata ang pagkain-kain at magdagdag ng panganib ng COVID-19 infections.

Matatandaan nitong Pebrero, inawtorisa ng DepEd ang lahat ng regional directors na simulan ang “progressive expansion” phase ng F2F classes para sa public at private schools, kasunod ng pag-apruba ni Pangulong Rodrigo Duterte sa rekomendasyon ng DepEd na palawigin ang in-person classes sa mga lugar na nasa ilalim ng Alert Level 2 at pababa.",https://www.bulgaronline.com/post/4k-paaralan-nagbalik-na-sa-f2f-classes-deped
60,"Mandato ng COVID-19 vax sa mga titser, pinag-uusapan na — DOH","ni Lolet Abania  |  March 2, 2022


Pinag-iisipan na ng Department of Health (DOH) ang posibilidad na mandatory para sa mga guro na magpabakuna kontra-COVID-19, sa gitna ng isinasagawang expansion phase ng face-to-face classes ng Department of Education (DepEd) at ang pagsasailalim sa 39 lugar sa buong bansa sa Alert Level 1.

Sa isang interview kay DOH Secretary Francisco Duque III ngayong Miyerkules, sinabi nitong tinitingnan nila kung posibleng imandato ang COVID-19 vaccination sa mga guro, aniya, “Yes, pinag-uusapan nga ‘yan.”

“In fact in some of our IATF (Inter-Agency Task Force) meetings, si Secretary Leonor Briones has been very, very front about it na malaking problema kung may mga teachers na anti-vaxxers, ayaw magpabakuna. ‘Yan naman ay tinitingnan na natin,” sabi ni Duque.

Gayunman ayon sa opisyal, maraming guro na sa ngayon ang nagnanais na rin na magpabakuna kontra-COVID-19, habang aniya, ang vaccine hesitancy rate sa bansa ay bumaba na sa 8%.

“I think that’s a good indication or a sign that people already now increasingly believe in the protection that the vaccines provide and they can take advantage of this,” dagdag pa ni Duque.

Sa ngayon, ang pagpapatuloy ng face-to-face classes ay nasa ilalim na ng kanilang expanded phase. Nitong Lunes, ipinahayag ng DepEd na may kabuuang 1,726 paaralan ang nagsimula na rin ng kanilang limitadong F2F classes.

Sa isinasagawang expansion phase, mga bakunadong guro lamang ang maaaring mag-participate sa F2F classes habang mga vaccinated learners naman ang “preferred” o piniling makiisa rito.

Gayundin, dahil sa pagbaba sa Alert Level 1 sa ilang mga lugar sa bansa, inaasahan na rin ng DepEd na maraming mga paaralan pa ang magiging bukas sa limitadong in-person classes.",https://www.bulgaronline.com/post/mandato-ng-covid-19-vax-sa-mga-titser-pinag-uusapan-na-doh
61,"OFW sa Hong Kong na tinamaan ng COVID-19, umabot na sa 190","ni Jasmin Joy Evangelista  |  March 2, 2022


Umabot na sa 190 overseas Filipino worker ang tinamaan ng COVID-19 sa Hong Kong, ayon sa Philippine Consulate General in Hong Kong.

Ayon kay labor attache Atty. Melchor Dizon, nasa 16 na OFW ang naka-recover sa COVID-19 habang ang iba ay nagpapagaling pa sa isolation facilities.

Para sa mga OFW na hindi makabalik kaagad sa kanilang mga employer matapos ang pagkakaroon ng virus, may inilaan  na boarding house ang Philippine Overseas Labor Office para sa mga ito.

Ayon pa kay Dizon, mayroong tatlong OFW na kanilang na-assist kung saan kinausap nila ang employer ng mga ito dahil nag-alangan umanong tanggapin sila matapos magpositibo sa COVID-19.

""Wala pa kaming reports na sila ay tinerminate. Ang termination dito ay kailangang i-report sa immigration. Hindi puwede 'yung basta lang ite-terminate,"" ani Dizon.

Sakaling mag-terminate ng OFW na nagka-COVID-19 ang employer, magbabayad ito ng penalty na HK$100,000.",https://www.bulgaronline.com/post/ofw-sa-hong-kong-na-tinamaan-ng-covid-19-umabot-na-sa-190
62,Mga simbahan inaasahan ang dagsa ng magsisimba ngayong Ash Wednesday,"ni Jasmin Joy Evangelista  |  March 2, 2022


Inaasahan ng mga simbahan na dadagsa ang mga mananampalataya ngayong Ash Wednesday matapos ang dalawang taon na pagkakansela ng mga aktibidad nito dahil sa pandemya.

Ngayong taon ay muling pinayagan ng simbahan ang tradisyunal na pagpapahid ng abo sa noo. 

Matatandaang noong nakaraang taon ay ibinubudbod lamang sa ulo ang abo upang maiwasan ang close contact.

Sa Holy Trinity Parish sa Commonwealth Avenue sa Quezon City, itse-check ng mga volunteer ang vaccination cards ng mga mass goers at pagsasagutin sa mga contact tracing forms tulad dati, ayon kay Fr. Amer Zaragosa.

“If the crowd gets bigger, it’s still the same, we would ensure that physical distancing would be observed,” ani Zaragosa, ang parochial vicar ng naturang simbahan.

Maglalagay din aniya ng mga karagdagang upuan sa labas ng simbahan para mas maraming tao ang ma-accommodate.",https://www.bulgaronline.com/post/mga-simbahan-inaasahan-ang-dagsa-ng-magsisimba-ngayong-ash-wednesday
63,Bacolod wala nang liquor ban,"ni Jasmin Joy Evangelista  |  March 2, 2022


Tinanggal na ni Mayor Evelio Leonardia ang liquor ban sa Bacolod City at ginawang midnight hanggang 4 a.m. ang curfew. 

Sa inilabas na Executive Order No. 9, Series of 2022 ni Leonardia nitong Martes, March 1, sinabi rito na papayagan na ang full on-site o venue seating capacity sa mga establisimyento, mga indibidwal, at aktibidad dahil nasa Alert Level 1 na ang siyudad hanggang Marso 15.

Pinaalalahanan din niya ang publiko na patuloy na sundin ang minimum public health standards tulad ng physical distancing, tamang pagsusuot ng face mask, body temperature check, at paggamit ng BaCTrac ID system sa mga establisimyento.",https://www.bulgaronline.com/post/bacolod-city-tinanggal-na-ang-liquor-ban
64, DOH nagpaalala sa mga kandidato at tagasuporta na ‘wag magtanggal ng facemask sa kampanyahan,"ni Jasmin Joy Evangelista  |  March 2, 2022


Pinaalalahanan ni Health Undersecretary Maria Rosario Vergeire nitong Martes ang mga kandidato at mga tagasuporta na huwag mag-aalis ng facemask sa mga kampanyahan upang maiwasan ang pagkalat ng COVID-19.

“Gusto ko lang po ipaalala sa ating lahat na nandito pa rin po yung virus. Alam po natin yung mode of transmission ng virus, maari pong droplet infection, na kung saan maari kung kayo ay may sakit, maari po in a matter of this distance makapag-transmit kayo ng impeksyon,” ani Health undersecretary sa isang media forum.

“I just like to remind everybody, lahat po ng ating kababayan [all our fellow Filipinos], including our candidates, including these individuals who are going in these campaign sorties ,please always wear your mask. 'Yan po ang pinakaimportanteng niyong panangga kasama ang inyong bakuna para maproteksyunan ang inyong sarili at para maproteksyunan din po ang ating community,” dagdag niya.

Umapela rin ang health official sa mga local government units na patuloy na magpatupad ng health protocols sa mga poll precincts sa May 2022 elections.

“Magtulong-tulong po tayo para po wala tayong superspreader events and we can maintain and sustain this alert level na mababa at patuloy tayo sa ating new normal,” ani Vergeire.",https://www.bulgaronline.com/post/doh-nagpaalala-sa-mga-kandidato-at-tagasuporta-na-wag-magtanggal-ng-facemask-sa-kampanyahan
65,"70% venue capacity, aprub sa mga campaign rally –  DILG","ni Lolet Abania  |  March 1, 2022


Papayagan lamang ang mga campaign rally ng hanggang 70% venue capacity sa ilalim ng umiiral nang Alert Level 1, ayon sa Department of the Interior and Local Government (DILG).  

“Under the Comelec Resolution 10732, under Alert Level 1, allowed po up to 70% of the operational capacity of the venue whether indoor or outdoor,” paliwanag ni DILG Undersecretary Jonathan Malaya sa Laging Handa public briefing ngayong Martes.

“So meron pa rin po limitasyon sa numero ng mga tao na pwedeng dumalo sa isang pagtitipon kahit na po ‘yung lugar na ‘yun ay under Alert Level 1 na,” sabi ng opisyal.

Sa pangkalahatan sa ilalim ng Alert Level 1, ang lahat ng establisimyento, mga indibidwal, o aktibidad, ay pinapayagan na mag-operate, magtrabaho, o magkaroon ng full on-site or venue/seating capacity, subalit dapat na ipinatutupad pa rin ang minimum public health standards.

Ayon pa kay Malaya, ang DILG ay nakikipag-coordinate na sa Commission on Elections (Comelec) hinggil sa kung paano i-deputized ang mga ahensiya para ipatupad ang nasabing restriksyon.",https://www.bulgaronline.com/post/70-venue-capacity-aprub-sa-mga-campaign-rally-dilg
66,"Suspensyon ng e-sabong, wala pang utos si P-Du30 – Palasyo","ni Lolet Abania  |  March 1, 2022


Ipinahayag ng Malacañang ngayong Martes na wala pang inisyung order si Pangulong Rodrigo Duterte hinggil sa pagpapatigil ng operasyon ng electronic/online sabong (e-sabong).

Ito ang naging tugon ni acting Presidential Spokesperson Karlo Nograles isang araw matapos na ianunsiyo ni Senate President Vicente Sotto III na aniya, “the President has agreed to suspend the licenses for e-sabong operations,” sa gitna ng pagkawala ng tinatayang 31 sabungero.

Binase ni Sotto ang kanyang announcement sa naging pag-uusap nila ni Senador Ronald dela Rosa.

“Procedurally, kailangan ng Senate resolution to be sent to PAGCOR. Then PAGCOR [should be the one] to advise the Office of the President with regard to that,” paliwanag ni Nograles na ang tinutukoy ay Philippine Amusement and Gaming Corporation (PAGCOR).

“The Resolution [has] yet to reach the PAGCOR or the OP,” sabi pa ni Nograles.

Ang Senate public order and dangerous drugs committee na pinamumunuan ni Dela Rosa ay inaprubahan na ang isang resolution na humihimok sa PAGCOR para isuspinde ang issuance ng mga lisensiya sa mga online sabong operations.",https://www.bulgaronline.com/post/suspensyon-ng-e-sabong-wala-pang-utos-si-p-du30-palasyo
67,"Sabit at nakatayo sa bus at jeep, bawal — MMDA","ni Lolet Abania  |  March 1, 2022


Ipinagbabawal sa mga jeep at bus ang mga nakatayo at nakasabit na pasahero sa ilalim ng Alert Level 1, habang pinapayagan lamang ang mga ito para sa full seating capacity, ayon sa Metropolitan Manila Development Authority (MMDA).

Sa isang interview ngayong Martes kay MMDA officer-in-charge at General Manager Romando Artes, tinalakay na nila ang isyung ito sa Land Transportation Franchising and Regulatory Board (LTFRB).

“Hindi papayagan ‘yung tayuan dahil ang nakalagay po sa guidelines ng IATF ay full seating capacity, meaning ‘yung kapasidad lang po ng sasakyan kung saan ang pasahero ay nakaupo. ‘Yun lamang po ‘yung papayagan except po sa MRT... sa capacity ‘yung nakatayo kasi kung makikita niyo ang MRT naman po, LRT, designed po na kaunti lang ang nakaupo at mas maraming nakatayo. Except po doon, sa mga buses at jeepneys po, full seating capacity lang,” paliwanag ni Artes.

Una nang isinailalim simula Marso 1 hanggang 15, ang National Capital Region (NCR) at 38 pang lugar sa bansa sa Alert Level 1, ang pinakamababang COVID-19 risk classification. 

Sa ilalim ng Alert Level 1, ang intrazonal at interzonal travel ay pinapayagan na anumang edad at mayroong comorbidities. Lahat ng establisimyento, mga indibidwal, o aktibidad, ay pinayagang na ring mag-operate, magtrabaho, o magkaroon ng full on-site o venue/seating capacity subalit dapat na ipinatutupad pa rin ang minimum public health standards.

Sa ngayon, ayon kay Artes, ang implementasyon ng full capacity sa mga public transport ay naging maayos. Aniya, ang mga pasahero ay mas disiplinado na at self-regulating na rin.

“Sa ngayon, maayos naman po yung pagpapatupad. Sa tingin naman po namin nadisiplina na yung mga tao at nagse-self-regulate din po,” ani Artes.",https://www.bulgaronline.com/post/sabit-at-nakatayo-sa-bus-at-jeep-bawal-mmda
68,63 M Pinoy fully vaccinated na kontra-COVID-19 — Malacañang,"ni Lolet Abania  |  March 1, 2022


Mahigit sa 63 million Filipinos ang fully vaccinated na kontra-COVID-19 sa ngayon, eksaktong isang taon nang simulan ng gobyerno ang vaccine rollout sa bansa, ayon sa Malacañang ngayong Martes. 

Sinabi ni Acting Presidential Spokesperson Karlo Nograles, may kabuuang 63,219,221 indibidwal ang nakakumpleto na ng kanilang primary vaccine series hanggang nitong Lunes, Pebrero 28. May kabuuan namang 135,747,294 vaccine doses ang na-administered na sa buong bansa. 

Nasa 68,808,944 indibidwal ang nakatanggap ng unang dose, habang 10,214,164 ang nabigyan ng kanilang booster shots matapos na maabot ang tatlo hanggang anim na buwang requirement. 

“With more than 80% of our country’s target population now fully vaccinated, we are confident that we can achieve our goal of vaccinating 90 million Filipinos by the end of the second quarter, and administer at least 72.16 million booster shots by the end of the year,” sabi ni National Task Force (NTF) Chief Implementer at vaccine czar Secretary Carlito Galvez Jr. Target ng gobyerno na maging fully vaccinated ang 77 milyong Pinoy kontra-COVID-19 sa pagtatapos ng Marso, at 90 milyon naman sa panahong si Pangulong Rodrigo Duterte ay bumaba na sa puwesto sa Hunyo 30. 

Ginunita naman ng NTF, kung saan natanggap ng Pilipinas ang unang vaccine shipment noong Pebrero 28, 2021 na donasyon ng Chinese government. Ang mga bakuna ay agad namang ni-rolled out nang sumunod na araw, Marso 1, 2021. 

Ayon pa kay Galvez, simula noong Pebrero nang nakaraang taon, nakatanggap na ang bansa ng mahigit 225 million vaccine doses. 

“The key was to work closely with the medical experts, local government units, diplomatic corps, WHO (World Health Organization), and the private sector to maximize our limited inventory of vaccines. We ensured those in the medical field and the vulnerable sectors of society were given primary protection first,” ani Galvez.",https://www.bulgaronline.com/post/63-m-pinoy-fully-vaccinated-na-kontra-covid-19-malaca%C3%B1ang
69,Libreng 1-araw na unli ride sa nagpabakuna sa LRT2 — LRTA,"ni Lolet Abania  |  March 1, 2022


Inanunsiyo ng Light Rail Transit Authority (LRTA) ngayong Martes na magbibigay sila ng free one-day unlimited pass sa mga commuters na nagpabakuna kontra-COVID-19 sa iba’t ibang Light Rail Transit Line 2 (LRT2) vaccination sites.

Sa isang statement, ayon sa LRTA ang inisyatibong ito ay may kaugnayan sa ginagawang pagsisikap ng Department of Transportation (DOTr) para isulong ang ligtas na public transport system at makatulong sa COVID-19 vaccination drive ng gobyerno.

“This free ride program aims to encourage more commuters to get vaccinated and boosted. We need to step up our vaccination efforts in order to ensure the safety and protection of our commuting public,” pahayag ng LRTA Management. 

Ang pass, kung saan valid para sa isang araw na unlimited use, ay agad na iiisyu matapos na mabakunahan ang pasahero sa LRT2 vax sites.

Ang pasahero na nais i-avail ang pagsakay sa LRT2 ay kailangang magprisinta ng kanyang pass at isang valid ID sa security o station personnel sa pagpasok ng mga gates para magamit ang nasabing free rides.

Noong nakaraang buwan, ang LRTA Recto at Antipolo Stations ay nagkaroon ng COVID-19 vaccination sites.

Sa Marso 7 naman, ayon sa pamunuan ng LRTA, magdadagdag sila ng vaccination site na gagawin sa LRT2 Araneta Center-Cubao station katuwang ang lokal na pamahalaan ng Quezon City.

Ang vaccination site sa Cubao ay bukas tuwing Lunes mula alas-8:00 ng umaga hanggang alas-4:00 ng hapon kung saan magbibigay ng unang dose at booster shots.

Ang Recto Station vax site naman ay bukas tuwing Martes at Huwebes mula alas-8:00 ng umaga hanggang alas-5:00 ng hapon habang ang Antipolo Station vax site ay bukas tuwing Miyerkules at Biyernes mula alas-8:30 ng umaga hanggang alas-4:00 ng hapon.

Ayon pa sa pamunuan ng LRTA, dahil sa nararanasang pagdami ng bilang ng mga nagnanais na magpabakuna kontra-COVID-19 o tinatawag nang vaccinees sa mga LRT2 sites, ang lokal na gobyerno ng Manila, Antipolo at Quezon City ay handang magdagdag ng initial target ng 200 vaccinees sa isang araw kada vaccination site hangga’t ito ay kinakailangan.",https://www.bulgaronline.com/post/libreng-1-araw-na-unli-ride-sa-nagpabakuna-sa-lrt2-lrta
70,Maraming Pinoy sa Ukraine ayaw pang umuwi sa Pilipinas ,"ni Jasmin Joy Evangelista  |  March 1, 2022


Maraming Pinoy sa Ukraine ang ayaw pa ring umuwi ng Pilipinas sa kabila ng ginagawang pag-atake ng Russia.

Ayon sa Department of Foreign Affairs (DFA), umaasa ang mga Pilipino rito na matatapos din agad ang kaguluhan at nagpupunta na lamang sa ligtas na lugar.

""There were 13 Filipinos who were able to cross the border. Twelve adults, one baby. They are now in Warsaw, Poland, in a hotel, being assisted by our embassy. They already took the RT-PCR test and once they test negative, they will be able to go home [to the Philippines] tonight or tomorrow. They were also given $200 assistance,"" pahayag ni DFA Undersecretary Sarah Arriola sa Laging Handa briefing nitong Lunes.

""But we learned there are 33 people who left Kyiv and are in Lyiv, and there are those still leaving Kyiv to go to Lyiv, and they don't want to be repatriated. They want to wait it out [in Lyiv], so we are just in touch with them and stand ready to give assistance as needed. They think this [armed attack] will be over in two to three months,"" dagdag pa ni Arriola.

Kabilang umano sa mga Pinoy na nasa Ukraine ay nagtatrabaho bilang household service workers, mga guro, mga kawani sa international organizations, at mayroon ding nakapag-asawa na ng Ukraine citizens.

""Many of them don't want to be separated with their family members too, and they like the quality of life in Ukraine,"" anang opisyal.

""So rest assured we stand ready to be of assistance and give care packages to them,"" dagdag ni Arriola.

Samantala, pinayuhan ng DFA ang mga Pinoy na malapit sa border ng Moldova at Romania na kailangan ng tulong para makauwi ng Pilipinas, na makipag-ugnayan sa Philippine Embassy sa Budapest.",https://www.bulgaronline.com/post/maraming-pinoy-sa-ukraine-ayaw-pang-umuwi-sa-pinas-dfa
71,Matapos tawaging duwag… Mayor Sara hindi dadalo ng mga debate; mangangampanya na lamang — spox,"ni Jasmin Joy Evangelista  |  March 1, 2022


Magpo-focus na lang umano sa pangangampanya si vice presidential bet Mayor Sara Duterte-Carpio kaysa dumalo sa mga debate, ayon sa kanyang spokesperson nitong Lunes.

""Mayor Sara has already decided to do a campaign without attending debates and instead work her hardest on the ground to continue to earn the trust and win the vote of the people as the next Vice President of the Philippines,"" ano Liloan, Cebu Mayor Christina Frasco. 

Ito ay ipinahayag ni Frasco isang araw matapos tawaging duwag ni vice presidential candidate former Akbayan Representative Walden Bello si Duterte-Carpio dahil sa hindi pagdalo sa vice presidential debate noong Linggo. 

Tinawag din ni Bello na duwag si presidential candidate Ferdinand “Bongbong” Marcos.

""Candidates are at liberty to decide whether or not to accept invitations to debates,"" ani Frasco.

""It is also within a candidate s discretion to limit his exposure to tweets and soundbytes only, as Walden Bello has done, or to have direct and personal engagement with the people, as Mayor Sara has shown this entire campaign season,"" dagdag niya. 

Ayon pa kay Frasco, nabisita na ni Mayor Sara ang 70 siyudad, bayan, isla, at mga probinsiya, sa loob lamang ng halos 2 buwan.

Iiwan din umano ni Mayor Sara ang Davao City na walang pagkakautang, 4th Most Competitive City in the Philippines, at 7th richest City in the country. Sa loob lamang ng halos 5 taon sa panunungkulan bilang alkalde, nakatanggap na ng 118 awards, citations, at recognitions si Mayor Sara.",https://www.bulgaronline.com/post/spox-mayor-sara-magpo-focus-sa-kampanya-kaysa-dumalo-sa-mga-debate
72,Mga asong na-rescue sa QC ite-train bilang community service dogs,"ni Jasmin Joy Evangelista  |  March 1, 2022


Nakatakdang i-train ng Quezon City Veterinary Department (QCVD) ang mga asong gala sa Quezon City upang maging mga service dogs.

Base sa report ng QCVD, nakaka-rescue sila ng 57 na aso kada araw, kabilang ang mga isinu-surrender ng mga may-ari nito. Lahat ng ito ay binibigyan ng matitirahan at kabilang sa candidates for rehabilitation at adoption upang maging pet ng QCitizen families, emotional support dogs, o maging explosive detection dogs.

“Before training them, our veterinarians make sure that the rescued animals undergo comprehensive assessment, health check, and even temperament test. This is for us to determine if a dog is suitable as a pet or a community service canine,” ani Mayor Joy Belmonte.

Bawat aso ay sasailalim sa three-day observation at Safety Assessment for Evaluating Rehoming (SAFER) test na tutukoy sa comfort level with restraint and touch ng aso, reaksiyon sa mga bagong karanasan, katulad ng movement and sound stimuli, bite inhibition, behaviour sa paligid ng mga pagkain at laruan, at pakikitungo sa ibang aso.
 Sasailalim din sila sa screening ng mga karaniwang sakit tulad ng Parvovirus, Distemper, Transmissible Venereal Tumor at Mange and parasitism. Tanging mga malulusog na aso lamang ang qualified sa Rehabilitation and Adoption Program.

“Since the establishment of the QC Animal Care and Adoption Center in November, the city has already partnered with the Quezon City Police District and Bureau of Fire Protection. These agencies will be the first recipients of selected sheltered dogs that they will further train as drug, bomb-sniffing, and rescue dogs,” pahayag pa ni Belmonte.",https://www.bulgaronline.com/post/mga-asong-na-rescue-sa-qc-ite-train-bilang-community-service-dogs
73,DOJ official Aglipay-Villar nagbitiw sa puwesto,"ni Jasmin Joy Evangelista  |  March 1, 2022


Nagbitiw sa puwesto si Justice Undersecretary Emmeline Aglipay-Villar matapos ang halos apat na taong serbisyo sa DOJ.

Sa mensahe sa mga reporters, sinabi ni Justice chief Menardo Guevarra na epektibo ang resignation ni Aglipay-Villar sa March 21.

""It is with deep sadness that I announce the resignation of Atty. Emmeline Aglipay-Villar as undersecretary of the Department of Justice,"" ani Guevarra.

""She will campaign for her husband, former DPWH secretary Mark Villar, who is running for senator in the upcoming elections in May,"" dagdag niya.

Sinabi rin ni Guevarra na patuloy na magtatrabaho si Aglipay-Villar hanggang sa huling araw nito sa departamento.

“Usec. Em will continue to work until her last day in office. As of today, no other Usec. or Asec. is leaving the DOJ,” aniya.

Si Chief State Counsel George Ortha II ang magiging OIC undersecretary sa pag-alis ni  Aglipay-Villar.

Si Aglipay-Villar ay naitalaga sa DOJ noong 2008.",https://www.bulgaronline.com/post/asawang-ex-dpwh-chief-ikakampanya-doj-official-aglipay-villar-nag-resign
74,"Work from home, optional na sa Alert Level 1 – DTI","ni Lolet Abania  |  February 28, 2022


Magiging optional na ang work-from-home arrangement sa mga lugar na isasailalim sa Alert Level 1 sa susunod na buwan dahil na rin sa bumubuting sitwasyon ng COVID-19 sa bansa, ayon sa Department of Trade and Industry (DTI).

Sa isang interview ngayong Lunes kay DTI Secretary Ramon Lopez, sinabi nitong hinihikayat na ang pagkakaroon ng mga onsite work sa ilalim ng Alert Level 1.

“Ie-encourage ‘yung onsite work [under Alert Level 1], ibig sabihin less na ‘yung work from home, magiging optional na ‘yung work from home,” sabi ni Lopez.

Asahan na mangyari ito para aniya, lumakas ang mga negosyo, gaya ng mga stores at restaurants dahil sa marami na ring tao ang lalabas ng kanilang mga bahay.

“Ang maganda dito kapag pumapasok na uli ‘yung mga tao physically, nabubuhay ‘yung mga restaurants at ‘yung mga tindahan, ‘yung mga stores, kasi nasa labas ‘yung mga tao at wala na sa bahay,” paliwanag ni Lopez.

Una nang inanunsiyo ng gobyerno nitong weekend na isasailalim ang National Capital Region (NCR) at marami pang lugar sa bansa sa Alert Level 1 mula Marso 1 hanggang 15, 2022.

Ayon kay Lopez, sa ilalim ng Alert Level 1, lahat ng establisimyento, mga tao, o aktibidad ay pinapayagan nang mag-operate ng 100% capacity. Gayunman, ang vaccination requirement ay mananatili para sa indoor activities. 

“Magbubukas ang ekonomiya but less ang restrictions,” ani opisyal.

Sinabi pa ni Lopez na ang requirements para sa intrazonal at interzonal travels ay mababawasan na rin.

“Wala na ‘yung requirement na RT-PCR [test], ‘yung mga PNP clearance. Pero malaking bagay pa rin ‘yung vaccination card,” saad pa ni Lopez.",https://www.bulgaronline.com/post/work-from-home-optional-na-sa-alert-level-1-dti
75,"Vice Admiral Abu, itinalagang PCG commandant","ni Lolet Abania  |  February 28, 2022


Itinalaga ni Pangulong Rodrigo Duterte si Vice Admiral Artemio Abu bilang chief ng Philippine Coast Guard (PCG) epektibo Pebrero 28, 2022, ayon sa naturang ahensiya.

Sa isang pahayag ng PCG ngayong Lunes na nai-post sa kanilang Facebook page, nagsilbi si Abu bilang Commander ng Maritime Safety Services Command (MSSC) at Task Force Commander ng PCG Task Force Kaligtasan sa Karagatan, bago pa siya na-appointment bilang PCG Commandant.

Naglabas naman ng kopya ang PCG ng appointment papers ni Abu bilang bagong hepe ng PCG.

Si Abu ay miyembro ng Philippine Military Academy (PMA) Class of 1992 at mayroong Master’s Degree in Marine Management sa Dalhousie University sa Halifax, Nova Scotia, Canada.

Bilang isang Coast Guard officer, ayon sa PCG si Abu ay na-assigned na commander ng PCG District Southern Visayas, PCG District Southern Tagalog, at Coast Guard Education, Training, at ng Doctrine Command.

Nagsilbi rin si Abu bilang Commanding Officer sa iba’t ibang PCG ships, kung saan nabigyan siya ng pinakaminimithi ng marami na “Command at Sea” badge.

“All units that CG Vice Admiral Abu commanded, both ashore and afloat, received the distinction as ‘Best Unit of the Year’ at the national level. CG Vice Admiral Abu was recognized as a Distinguished Cavalier Awardee for 2021 in the field of Coast Guard operation. The said award is the highest recognition given to PMA alumni for their outstanding achievements in the field of government service,” pahayag pa ng PCG. 

Sa ngayon, wala pang kumpirmasyon ang Malacañang hinggil sa appointment ni Abu bilang ika-29 chief ng PCG.",https://www.bulgaronline.com/post/vice-admiral-abu-itinalagang-pcg-commandant
76,"Suspensyon ng e-sabong license, aprub kay P-Du30 – Sotto  ","ni Lolet Abania  |  February 28, 2022


Inaprubahan na ni Pangulong Rodrigo Duterte na isuspinde muna ang mga lisensiya ng online cockfighting o “e-sabong”, habang nakabinbin ang resolusyon ng mga kaso ng 31 missing cockfighting enthusiasts o “sabungeros,” ayon kay Senate President Vicente Sotto III ngayong Lunes na mula aniya, sa ibinigay na impormasyon ni Senador Ronald dela Rosa. 

“Sen. Dela Rosa informed me that PRRD told him yesterday that he agrees!” ani Sotto sa isang tweet. Subalit, wala pang kumpirmasyon sa ngayon si Dela Rosa hinggil sa naging pahayag ni Sotto. Samantala, sinabi ng Malacañang na maghintay na lamang muna ang publiko ng anunsiyo na manggagaling kay Pangulong Duterte.  

“Abangan na lang natin mamaya sa Talk to the People, or even before that kung meron kaming ilalabas na announcement,” sabi ni acting Presidential Spokesperson Karlo Nograles sa isang press briefing. 

Si Dela Rosa ay siyang chairman ng Senate Committee on Public Order and Dangerous Drugs, kung saan iniimbestigahan ang pagkawala ng 31 sabungero. 

Sa isang Senate hearing noong nakaraang linggo, nag-propose ng isang resolution sina Sotto at Senador Panfilo Lacson na humihiling kay Pangulong Duterte para atasan nito ang Philippine Amusement and Gaming Corporation (PAGCOR) na pansamantalang itigil ang mga e-sabong operations. 

Kabilang sa mga existing e-sabong licenses ay sa Belvedere Vista Corp., Lucky 8 Star Quest Inc., Visayas Cockers Club Inc., Jade Entertainment And Gaming Technologies, Inc., Newin Cockers Alliance Gaming Corp., Philippine Cockfighting International Inc. at Golden Buzzer, Inc. 

Ayon kay PAGCOR Acting Assistant Vice President for E-Sabong Department na si Diane Erica Jogno, agad namang susunod ang ahensiya sa pagpapasuspinde sa mga lisensiya ng mga e-sabong. 

“We are okay with suspending e-sabong and we will secure approval from the Office of the President,” sabi ni Jogno. 

Nakatakda naman ang susunod na Senate hearing hinggil sa nawawalang sabungero sa Biyernes, Marso 4.",https://www.bulgaronline.com/post/suspensyon-ng-e-sabong-license-aprub-kay-p-du30-sotto
77,"MRT3, 100% passenger capacity na bukas — DOTr  ","ni Lolet Abania  |  February 28, 2022


Itataas na ang passenger capacity sa MRT3 sa 100% mula sa dating 70% simula bukas, Marso 1, kasabay ng pagsasailalim sa National Capital Region (NCR) sa Alert Level 1 mula naman sa dating Alert Level 2, ayon sa Department of Transportation (DOTr) ngayong Lunes. 

Sinabi ng DOTr na ang MRT3 ay may kapasidad na maglulan ng 1,182 pasahero bawat train set o 394 kada wagon. Binubuo ang bawat train set ng tatlong wagon.

“Ang pagtataas ng kapasidad ng mga tren ay bilang tugon ng pamunuan ng MRT-3 at Kagawaran ng Transportasyon sa pagtaas ng demand sa pampublikong transportasyon sa pagbubukas ng mas maraming establisimyento sa Metro Manila,” pahayag ng DOTr sa Facebook.

Gayunman, paalala ng ahensiya sa mga pasahero na mahigpit pa ring ipatutupad ang minimum public health standards, kung saan ang magsalita o makipag-usap, kumain, uminom at sumagot sa mga tawag sa cell phones ay mananatiling ipinagbabawal sa loob ng mga tren.

Ayon pa sa DOTr, ang mga pasahero ay required pa rin na magsuot ng face mask subalit ang pagsusuot ng face shields ay mananatiling boluntaryo. 

“Upang matiyak ang kaayusan at implementasyon ng minimum public health standards sa buong linya, patuloy na magtatalaga ng mga train at platform marshals ang pamunuan ng MRT-3 sa mga tren at istasyon nito,” dagdag ng ahensiya.",https://www.bulgaronline.com/post/mrt3-100-passenger-capacity-na-bukas-dotr
78,POLO: 35K OFWs sa Taiwan puwedeng mag-apply ng permanent residency,"ni Jasmin Joy Evangelista  |  February 28, 2022


Nasa 35,000 overseas Filipino workers (OFWs) sa Taiwan ang qualified sa bagong permanent residency program sa naturang bansa na nakatakdang magsimula sa Abril, ayon kay POLO Taipei Labor Attaché Cesar Chavez Jr.

Ayon kay Chavez, eligible ang mga naturang OFW sa mga kondisyon na itinakda sa ilalim ng bagong Ministry of Labor measure.

Sa ilalim ng initial guidelines, maaring makakuha ng Alien Permanent Resident Certificate (APRC) ang mga foreign workers kung pasok ang mga ito sa required tenure na anim na taong pagtatrabaho sa Taiwan, bukod pa sa hiwalay na limang taon na employment.

Bago pa man ilabas ang bagong sistema na ito, pinapayagan lamang ang mga manggagawa sa manufacturing industry sa maximum na 12 taon, at ang mga empleyado naman bilang caretakers at domestic workers ay hanggang 14 na taon.

“Ito ‘yung nakikitang solusyon ng Taiwanese government, kasi may mga shortage din sila sa workers kaya pinapayagan na nilang maaaring mag-qualify ‘yung mga matatagal na dito sa Taiwan,” ani Chavez sa isang panayam.

“Ayaw na nilang bitawan ito, kaya binigyan nila ng option na pwedeng magkaroon ng permanent residency based on the length of service and upgraded skill,” patuloy niya.

Ayon pa kay Chavez, kailangang ma-reclassify o ma-upgrade ang skills ng mga manggagawa pagkatapos ng anim na taon na pagiging empleyado at kailangan ding manatili muna sila sa bansa ng karagdagang limang taon pa, o kabuuang 11 taon, bago sila maging qualified sa naturang programa.

 Ngayon ay mayroong mahigit 140,000 Filipino workers sa Taiwan, 85% sa mga ito ay nasa manufacturing habang ang 15% ay mga caregivers o domestic workers.

“Gustong gusto ng mga employer dahil magagaling ang mga Pinoy diyan, kahit minimum supervision lang or kahit iwanan mo ‘yan ay naa-accomplish ‘yung trabaho, so gustong gusto tayo diyan,” ani Chavez.",https://www.bulgaronline.com/post/polo-35k-ofws-sa-taiwan-puwedeng-mag-apply-ng-permanent-residency
79,Nigerian patay matapos umanong manlaban sa ikinasang buy-bust operation ng pulisya,"ni Jasmin Joy Evangelista  |  February 28, 2022


Patay ang isang Nigerian national habang nakatakas naman ang kasama nito sa isinagawang buy-bust operation ng Quezon City Police District (QCPD) at PNP Drug Enforcement Group sa kahabaan ng Batasan-San Mateo Road sa Quezon City, kagabi. 

Ayon sa mga operatiba, isang kilo ng umano'y shabu ang nabili sa kaniya.

""Itong namatay nakipag-engage sa mga pulis natin,"" ani Police Lieutenant Colonel Alex Sonido, hepe ng Batasan Police Station.

Nakuha mula sa napatay na suspek ang nasa dalawang kilo ng umano'y shabu na tinatayang nagkakahalaga ng P13.6 milyon.",https://www.bulgaronline.com/post/nigerian-patay-matapos-umanong-manlaban-sa-ikinasang-buy-bust-operation-ng-pulisya
80,Presidential bets: Customs una sa listahan ng lalabanan ang korapsiyon,"ni Jasmin Joy Evangelista  |  February 28, 2022


Halos lahat ng presidential bets ay sinabing kung sila ang mananalong pangulo ay uunahin nilang labanan ang korapsiyon sa Bureau of Customs (BOC).

Nang tanungin kung anong ahensiya ang unang iimbestigahan hinggil sa mga alegasyon ng korapsiyon sa ginanap na CNN Philippines presidential debate, sinabi nina Ernesto Abella, Norberto Gonzales, Leody de Guzman, Panfilo Lacson, Faisal Mangondato, Jose Montemayor Jr., Isko Moreno, at Leni Robredo na mag-uumpisa sila sa BOC.

Si Manny Pacquiao ang nag-iisang nagsabi na magsisimula siyang mag-imbestiga sa Department of Health.

Si Ferdinand “Bongbong” Marcos ay hindi dumalo sa naturang debate.",https://www.bulgaronline.com/post/presidential-bets-customs-una-sa-listahan-ng-lalabanan-ang-korapsiyon
81,House-to-house Covid vaccination sinimulan na sa QC,"ni Jasmin Joy Evangelista  |  February 28, 2022


Sinimulan na ng Barangay workers sa Quezon City ang house-to-house COVID-19 vaccination sa mga residente nito. 

Dinadala nila ang mga hindi bakunado sa barangay hall.

Ito ang bagong estratehiya ng Department of Health (DOH) upang ma-boost ang vaccination rate sa bansa.

Nitong Sabado, pansamantalang isinara ng Quezon City ang mga regular na vaccination sites upang magsagawa ng area-based inoculation kung saan nasa 100 pop-up vaccination sites ang itinayo sa iba’t ibang lugar sa mga barangay. 

Nasa kabuuang 130 teams na binubuo ng mga doktor, nurse, allied healthcare workers, at barangay workers at volunteers ang bumaba sa mga purok upang magbakuna sa mga hindi pa nakatatanggap ng kanilang first dose, second dose, o booster. 

Ayon sa Quezon City government ang vaccination rate sa adult population ay halos nasa 100 percent na pero mababa pa rin ang bilang ng mga nagpapa-booster.

“Nahihirapan tayong mag-encourage sa ating mga adults na magpa-booster. Siguro a third of eligible adults na puwedeng magpabakuna pa lang ang nagpapabakuan. So, that’s only 30 percent siguro,"" ani Mayor Joy Belmonte.",https://www.bulgaronline.com/post/house-to-house-covid-vaccination-sinimulan-na-sa-qc
82,"22 Pinoy na nasa Ukraine, nakatakdang i-repatriate — DFA   ","ni Lolet Abania  |  February 27, 2022


Dalawampu’t dalawang Filipinos na apektado ng invasion ng Russia sa Ukraine ang naghihintay na ng kanilang repatriation sa bansa, ayon sa Department of Foreign Affairs (DFA). 

Sa isang tweet ngayong Linggo ni DFA Undersecretary Sarah Lou Arriola, sinabi nitong sa kabuuang bilang na Pinoy, apat ang nasa western city ng Lviv sa Ukraine, habang 13 ay nasa Warsaw, Poland, at 5 naman sa Moldova. 

Ayon pa kay Arriola, anim na Pinoy na ang nakabalik sa bansa. Kinumpirma naman ni Arriola sa isang interview na ang 13 na nasa Poland ay naghahanda nang umuwi ng Pilipinas. Aniya, ang mga naturang Pinoy ay tumawid sa Polish border mula sa Ukraine at nakasama na ni DFA Secretary Teodoro Locsin, Jr. 


Ipinahayag din ni Arriola na 181 Filipinos ang lumipad patungong Lviv mula sa capital city Kyiv, kung saan maraming nagaganap na sagupaan. 

Ilang Pinoy naman aniya, ang ayaw na iwanan ang nasabing bansa dahil sa mga asawang nilang Ukrainians. Ayon pa kay Arriola, mayroon ding mga Pinoy household service workers sa Kyiv na nagsabing mag-e-evacuate sila kasama ang kanilang mga employers. 

Ngayong Linggo (oras sa Manila), ipinahayag ni Ukranian President Volodymyr Zelenskiy na ang mga tropa ng kanilang bansa ay patuloy na lalaban sa mga Russian forces. 

Una nang sinabi ng DFA na ang mga nangangailangan ng repatriation assistance ay pinapayuhang kontakin o tawagan ang Philippine Embassy sa Poland sa pamamagitan ng mga sumusunod na detalye: 

• Email: (warsaw.pe@dfa.gov.ph) 
• Emergency Mobile Number +48 604 357 396 
• Office Mobile Number +48 694 491 663 
• Philippine Honorary Consulate General in Kyiv, Ukraine -- Mobile Number +380 67 932 2588 

Maaaring makontak ang DFA sa kanilang Facebook page.",https://www.bulgaronline.com/post/22-pinoy-na-nasa-ukraine-nakatakdang-i-repatriate-dfa
83,"150 bahay, nasunog sa Cavite City","ni Lolet Abania  |  February 27, 2022


Umabot sa tinatayang 150 kabahayan ang naabo matapos na muling sumiklab ang sunog sa Cavite City ngayong Linggo.

Halos wala pang isang buwan nang unang maganap ang sunog noong Pebrero 12, sa Barangay 24, 25, 26, at 27 sa Zone 3, Caridad, sa Cavite City din, kung saan 100 kabahayan ang natupok habang 760 pamilya ang labis na naapektuhan. 

Ayon kay Cavite Provincial Fire Director Supt. Rene Bullos, nasa 150 tirahan sa Barangay 10-B, Aplayang Munti ang nasunog bandang alas-4:00 ng madaling-araw ngayong Linggo.

Sa ipinakitang video ni Cavite City Vice Mayor Denver Chua, malalaking apoy ang bumalot sa maraming kabahayan na malapit sa sementeryo.

""Mayroon po tayong isang residente dito na nakausap. Kinukuwento niya na nagsimula ‘yung sunog nang magkaroon po ng brownout. Pagpatay po ng ilaw, doon na po nagsimula,” pahayag sa video ni Chua.

Sa ulat ng Bureau of Fire Protection (BFP), umabot sa ikatlong alarma ang sunog na ideklarang fire out bandang alas-6:00 ng umaga. 

Ani BFP, gawa sa light materials ang mga bahay habang dikit-dikit pa ang mga ito.
 Mabilis ding kumalat ang apoy sa mga kabahayan na sinabay ng malakas na hangin.

Walang naiulat na nasaktan matapos ang sunog, subalit hindi pa mabatid ng mga awtoridad ang bilang ng mga pamilyang naapektuhan.",https://www.bulgaronline.com/post/150-bahay-nasunog-sa-cavite-city
84,"NCR, Alert Level 1 na simula Marso 1-15 – IATF","ni Lolet Abania  |  February 27, 2022


Inaprubahan na ng Inter-Agency Task Force (IATF) ang pagsasailalim sa National Capital Region (NCR) sa COVID-19 Alert Level 1 simula Marso 1 hanggang Marso 15, 2022.

Ito ay matapos na irekomenda kamakailan ng Metro Manila Council (MMC) na binubuo ng 17 mga alkalde ng naturang rehiyon na ilagay na ang NCR sa Alert Level 1.

Naipahayag din ng Department of Health (DOH) na handa na ang Metro Manila na isailalim sa Alert Level 1.",https://www.bulgaronline.com/post/ncr-alert-level-1-na-simula-marso-1-15-iatf
85,"Infanta, Quezon Mayor America, inambush","ni Lolet Abania  |  February 27, 2022


Pinagbabaril si Infanta, Quezon Mayor Filipina Grace America habang nasa loob ng kanyang kotse ng hindi nakikilalang suspek ngayong Linggo, ayon kay Governor Danilo Suarez.

Sinabi rin ni Suarez na nagtamo si America ng apat na tama ng bala ng baril sa katawan.

“There was an attempt on the life of the mayor of Infanta, Mayor Grace America,” ani gobernador.

“She was in the car and there were four gunshots. Apat na putok [four shots],” dagdag ni Suarez.

Ayon kay Police Regional Office 4A (Calabarzon) Regional Director Police Brigadier General Antonio Yarra, galing sa simbahan si America ngayong Linggo at pasakay na sana ng kanyang kotse nang biglang pagbabarilin ng armadong suspek bandang alas-11:00 ng umaga. 

Binanggit naman ni Suarez na si America ay naghihintay na ngayon sa isang ospital sa Infanta para ilipad ng eroplano at dalhin sa isang medical facility sa Manila.

""Wala akong alam kung sino-sino gustong manakit kay Grace eh but [baka] political enemy 'yan,” sabi ni Suarez.

Tiniyak naman ni Suarez na agad siyang magbibigay ng updates para i-post sa Facebook ang kondisyon ng mayor.

Sa umabas na mga larawan na nai-post sa Twitter, makikita ang mga tama ng bala sa kanang bahaging unahan ng bintana ng sasakyan ng alkalde.

Patuloy naman ang imbestigasyon ng pulisya sa insidente.",https://www.bulgaronline.com/post/infanta-quezon-mayor-america-inambush
86,Bilang ng OFWs sa Hong Kong na may COVID-19 umakyat na sa 140,"ni Jasmin Joy Evangelista  |  February 27, 2022


Umakyat na sa 140 ang bilang ng mga Overseas Filipino Workers (OFW) na tinamaan ng COVID-19 sa Hong Kong.

Sa bilang na ito, 134 ang nananatili sa isolation habang anim ang nakabalik na sa trabaho matapos maka-recover, ayon kay Hong Kong Labor Attaché Melchor Dizon ng Philippine Overseas Labor Office (POLO) nitong Sabado.

""Sixty three [OFWs] were at their employers' home, 18 were at quarantine facilities, and we have here a partner NGO providing isolation facility, they have 21 Filipinos,"" pahayag ni Dizon sa isang panayam.

Ayon pa kay Dizon, 18 dito ang nasa boarding houses, dalawa sa hotel facilities at 12 ang nasa hospital isolation. 

Nauna nang ini-report ng POLO Hong Kong nitong February 21 na 60 OFWs ang nagpositibo sa COVID-19.

""The surge surprised Hong Kong in the beginning, and hospitals were overwhelmed. Our workers were not accommodated. That was highlighted, but we provided the necessary assistance to address their needs,"" ani Dizon.

Ibinulgar ng Philippine Consulate General in Hong Kong na mayroong mga COVID-19-positive OFWs ang pinilit ng kanilang employer na matulog sa public areas tulad ng mga park.

""Tatlo lang 'yung aming na-receive na complaints, tapos na-assist na namin. Tinatawagan ng ating welfare officers 'yung employer and na-reconsider naman 'yung kanilang decision,"" pahayag ni Dizon.",https://www.bulgaronline.com/post/bilang-ng-ofws-sa-hong-kong-na-may-covid-19-umakyat-na-sa-140
87,"Pagpapahid ng abo sa noo sa Ash Wednesday, puwede na ulit ","ni Jasmin Joy Evangelista  |  February 27, 2022


Sa unang pagkakataon matapos ang dalawang taon, papayagan na muling magpahid ng abo sa noo ng mga mananampalatayang Katoliko para sa Ash Wednesday sa Marso 2. 

Sa guidelines na inilabas nitong Sabado, sinabi ng Catholic Bishops Conference of the Philippines na ibabalik na nito ang nakasanayang pagpapahid ng abo sa noo sa kabila ng COVID-19 pandemic 

“The formula for the imposition of ashes Repent, and believe in the Gospel, or Remember that you are dust, and to dust you shall return is said only once applying it to all in general. We will revert to the imposition of ashes on the forehead of the faithful,” ayon sa  guideline, na pirmado ni CBCP Episcopal Commission on Liturgy Chairman Bishop Victor Bendico.

“The sprinkling of ashes on the crown will remain an option. We have been reminded last year that this option is an opportunity to catechize our people on both the penitential and baptismal characters of the Lenten season,” dagdag pa nito.

Matatandaang hindi nagsagawa ng Ash Wednesday rites noong 2020 at 2021 dahil sa pandemya.

Sa halip na pahiran ng abo na pa-krus sa noo, ang abo ay ibinudbod na lamang sa ulo ng mga mga mananampalataya. 

Kung magsasagawa naman ng religious processions, sinabi ng CBCP na kailangan ay coordinated ito sa local government at barangay officials.

“We limit the route of processions through roads or streets that will allow greater possibility for social distancing,"" pahayag ng  CBCP.

""Procession marshals are necessary to maintain the safe distance of the participants of the processions,” dagdag pa nito.

Hindi rin inirerekomenda ang paggamit ng “carosas” o “andas” na binubuhat ng mga tao dahil malalabag umano ang social distancing. 

Payo ng CBCP, isakay na lamang ang mga imahen sa sasakyan, imbes na buhatin.

Samantala, maaari ring mag-organisa ng “Pabasa” basta masusunod ang health protocols.",https://www.bulgaronline.com/post/pagpapahid-ng-abo-sa-noo-sa-ash-wednesday-puwede-na-ulit
88,"Mga OFW na pupunta sa Taiwan, required mag-quarantine ng 21 days","ni Jasmin Joy Evangelista  |  February 27, 2022


Ire-require na sumailalim sa 21-day quarantine ang mga Overseas Filipino Workers (OFW) na tutungo sa Taiwan, na siya namang covered at babayaran ng kanilang employer at ng Taiwanese government, ayon sa Philippine Overseas Labor Office (POLO).

Batay sa report, required na bayaran ng mga employers at ng Taiwanese government ang suweldo ng mga OFW at sasagutin din ang halaga ng kanilang quarantine period. 

Ayon sa POLO, ang mga OFWs ay iku-quarantine sa government facility sa unang 14 araw, habang ang kasunod na pitong araw “self-help management.”

Tinatayang nasa 40,000 bagong hire at returning OFWs ang nakatakdang dumating sa Taiwan.",https://www.bulgaronline.com/post/mga-ofw-na-pupunta-sa-taiwan-required-mag-quarantine-ng-21-days
89,Japan: North Korea tila nagpaputok ng ballistic missile,"ni Jasmin Joy Evangelista  |  February 27, 2022


Nagpaputok umano ng isang hinihinalang ballistic missile ang North Korea, ayon sa Japan ngayong Linggo. 

Ang naturang ‘unidentified projectile’ ay pinaniniwalaang bumagsak na, ayon sa Japan Coast Guard.

Sinabi naman ng South Korean Military na ang naturang projectile ay pinaputok sa bahagi ng karagatan ng Japan.

Kung ang projectile na ito ay isa ngang missile, ito na ang ikawalong round ng missile na ini-launch ng Pyongyang mula nang pumasok ang taong 2022.",https://www.bulgaronline.com/post/japan-north-korea-tila-nagpaputok-ng-ballistic-missile
90,Sa patuloy na pag-atake ng Russia… 198 sibilyan patay sa Ukraine,"ni Jasmin Joy Evangelista  |  February 27, 2022


Inihayag ng health minister ng Ukraine nitong Sabado na nasa 198 sibilyan, kabilang ang tatlong bata, ang nasawi sa patuloy na pag-atake ng Russian forces.

""Unfortunately, according to operative data, at the hands of the invaders we have 198 dead, including 3 children, 1,115 wounded, including 33 children,"" ani Health Minister Viktor Lyashko sa Facebook.",https://www.bulgaronline.com/post/sa-patuloy-nap-ag-atake-ng-russia-198-sibilyan-patay-sa-ukraine
91,"Dolomite beach project, tuloy pa rin — bagong DENR chief","ni Lolet Abania  |  February 26, 2022


Ipagpapatuloy pa rin ng bagong kalihim ng Department of Environment and Natural Resources (DENR) na si Secretary Jim Sampulna ang nasimulang Manila Bay dolomite beach project sa ilalim ng kanyang termino. 

Sa isang statement na inilabas ngayong Sabado, sinabi ni Sampulna na ito ay isang commitment ng ahensiya kay Pangulong Rodrigo Duterte.  

“We can now see the beauty of Manila Bay. Maybe only around 500-600 meters of the Manila Bay is yet to be laid down with dolomite sand. I intend to continue that project because that is our commitment to our dear President,” ani Sampulna. 

Matatandaang ipinahayag ni Pangulong Duterte sa kanyang huling State of the Nation Address (SONA) na ipagpapatuloy pa rin ng gobyerno ang pagsasaayos ng dolomite beach, sa kabila ng mga isyu sa environment at concerns ng mga health experts hinggil sa kaligtasan ng mga mamamayan.  

Una nang nagbabala ang Department of Health (DOH) na ang crushed o dinurog na dolomite ay maaaring maging dahilan ng mga respiratory problems, lalo na kapag ito ay nasinghot.  Binuksan ang nasabing beach simula noong Disyembre, kung saan ipinatutupad ang mga protocols sa lugar dahil na rin sa COVID-19 pandemic.  

Si Sampulna ang pumalit kay dating DENR Secretary Roy Cimatu na nag-resign noong nakaraang linggo dahil sa health reasons.  

Ayon pa kay Sampulna, magpapatuloy din ang rehabilitation projects sa Boracay beach habang tuloy ang suporta niya sa pagbabawal sa mga single-use plastics.  

“We need some legislation for that (ban on single-use plastic). Although there is no legislation on that yet, we are already advocating for it,” sabi ni Sampulna. 

Ipinagtanggol din ni Sampulna ang desisyon na i-lift ang 4-year ban na itinakda ng administrasyon hinggil sa open-pit mining na aniya pa, may ipinatutupad na measures na naaayon sa batas para ito ay i-regulate. 

Hinimok naman ng opisyal ang publiko na huwag iboto ang mga kandidato na aniya, “destroy the environment.”  “They should be environment-friendly,” saad ni Sampulna.",https://www.bulgaronline.com/post/dolomite-beach-project-tuloy-pa-rin-bagong-denr-chief
92,"Taas-pasahe sa jeep, pinag-aaralan pa ng LTFRB","ni Lolet Abania  |  February 26, 2022


Pinag-aaralan pa ng Land Transportation Franchising and Regulatory Board (LTFRB) ang inihihirit na taas-pasahe sa mga jeepneys habang patuloy din ang pagtataas ng presyo ng mga produktong petrolyo.  

Una nang sinabi ni Political Science and International Relations (PSIR) Professor Anna Malindog-Uy na ang presyo ng gasoline ay walong sunud-sunod na linggo nang tumataas, at asahan pa aniyang tataas habang ang Russia ay nahaharap sa economic sanctions. 

“Patuloy nating inaaral, may petition na natanggap natin . . . At ito ay naka-set for hearing ngayong March 8,” ani LTFRB Executive Director Maria Kristina Cassion sa isang televised briefing sa PTV ngayong Sabado.  

Umapela na ang mga jeepney drivers at operators sa mga awtoridad na gawin ang minimum fare sa P10 dahil na rin sa patuloy na pagtaas ng presyo ng gas. 

Sinabi naman ni Department of Trade and Industry (DTI) Undersecretary Ruth Castelo na ang ginawang invasion ng Russia sa Ukraine ay posibleng magdulot ng pagtataas ng oil prices.  

Subalit ayon kay Castelo, maaaring ipantapat dito ang TRAIN Law mechanism na posibleng magsuspinde sa mga excise taxes kung ang fuel ay lumampas sa $80. 

Base sa TRAIN Law, ang pagpapaliban ng mga excise taxes ay makababawas ng P6 sa presyo ng diesel at P10 bawas naman sa gasoline. 

“Ang government naman, ready na harapin kung sakaling tataas pa para ma-cushion din ang effect nito sa ordinaryong tao tulad natin,” sabi pa ni Castelo.",https://www.bulgaronline.com/post/taas-pasahe-sa-jeep-pinag-aaralan-pa-ng-ltfrb
93,"Davao Occidental, niyanig ng 5.3 magnitude na lindol","ni Lolet Abania  |  February 26, 2022


Niyanig ng magnitude 5.3 na lindol ang malayong baybayin ng Davao Occidental ngayong Sabado ng hapon, ayon sa ulat ng Philippine Institute of Volcanology and Seismology (PHIVOLCS).

Alas-2:15 ng hapon naganap ang lindol na ang epicenter ay nasa layong 5.66N, 126.36E - 084 km S 70° E ng munisipalidad ng Jose Abad Santos, Davao Occidental.

Naitala ang lindol na tectonic in origin na may lalim na 101 kilometers.

Ayon sa PHIVOLCS, naramdaman ang Intensity III sa General Santos City at sa Kiamba, Sarangani, habang Intensity I naman sa Davao City.

Wala namang naganap na pinsala matapos ang lindol subalit asahan ang posibleng mga aftershocks, ayon pa sa PHIVOLCS.",https://www.bulgaronline.com/post/davao-occidental-niyanig-ng-5-3-magnitude-na-lindol
94,"40 Pinoy inilikas na mula sa Kyiv, Ukraine – DFA","ni Lolet Abania  |  February 26, 2022


Inihayag ng Department of Foreign Affairs (DFA) ngayong Sabado na mahigit sa 40 Filipinos ang inilikas mula sa Kyiv patungo sa lungsod ng Lviv sa Ukraine at sa ngayon ay naghihintay na ng repatriation sa gitna ng ginawang invasion ng Russia sa naturang bansa.

Ayon sa isang tweet nitong Biyernes ni DFA Undersecretary for Migrant Workers’ Affairs Sarah Lou Ysmael Arriola, natanggap na ni Philippine Ambassador to Poland Leah Basinag-Ruiz at nasa Lviv na ang 37 Pinoy, kung saan nag-travel ang mga ito nang buong araw mula Kyiv, habang aniya, may nauna nang anim na nakauwi na. 

Nananatili ang mga nasabing Pinoy sa isang hotel sa Lviv, na ayon kay Ruiz, ang Philippine Embassy ay aasistihan sila sa kanilang pag-alis sa Ukraine at sa pagpasok sa Poland para maayos na makasakay sa kanilang flights pauwi na sa Pilipinas. 

“The Philippine Embassy in cooperation with DFA-OUMWA, is committed to assisting the remaining Filipinos in Kyiv and in other parts of Ukraine in order to bring them out of harm’s way while there is still time,” paliwanag ni Ruiz.

Ayon sa Overseas Workers Welfare Administration (OWWA), naghanda na ang pamahalaan ng mga local at international relocation para sa mga overseas Filipino workers (OFWs) sa Ukraine sa gitna ng laban ng naturang bansa sa Russia.",https://www.bulgaronline.com/post/40-pinoy-inilikas-na-mula-sa-kyiv-ukraine-dfa
95,"600K kabataan na edad 5-11, nabakunahan kontra-COVID-19","ni Lolet Abania  |  February 26, 2022


Mahigit 600,000 kabataan na edad 5 hanggang 11 ang nabakunahan na kontra-COVID-19 sa halos isang buwan na pediatric vaccination drive mula nang simulan ito ng gobyerno, ayon sa Department of Health (DOH).

Sa isang interview ngayong Sabado kay DOH Undersecretary at National Vaccination Operations Center (NVOC) chairperson Dr. Myrna Cabotaje, sinabi nitong dumami talaga ang nagkaroon ng interes na magpabakuna laban sa COVID-19 na mga menor-de-edad sa naturang age group.

“As of February 24, 663,384 na mga batang five- to 11 year-olds ang nabakunahan kontra COVID-19,” ani Cabotaje.

Matatandaan na sinimulan ng gobyerno ang pilot implementation ng pediatric vaccination noong Pebrero 7 habang pinalawig ang program sa buong bansa noong Pebrero 14.

Gayunman, ayon kay Cabotaje, sa ngayon mayroong supply shortage ng reformulated low-dose Pfizer COVID-19 vaccine para sa mga kabataan sa buong mundo.

Samantala, tinatayang may 7 milyong kabataan na edad 5 hanggang 11 sa bansa. Sa bilang na ito, target ng gobyerno na mabakunahan ang 1.7 milyon kontra-COVID-19 sa naturang age group.",https://www.bulgaronline.com/post/600k-kabataan-na-edad-5-11-nabakunahan-kontra-covid-19
96,230 pulis ipapadala sa Samar upang masiguro ang mapayapang halalan,"ni Jasmin Joy Evangelista  |  February 26, 2022


Ide-deploy sa Samar ang 230 pulis upang masiguro ang mapayapa at maayos na eleksiyon sa Mayo.

Ayon kay Brigadier Gen. Bernard Banac, director for the Eastern Visayas region, ipapadala ang mga pulis simula Marso 1. Mananatili sila roon hanggang matapos ang election period.

“We will deploy an additional number of policemen in Samar just to ensure that the conduct of the national and local elections will be safe, orderly, and peaceful,” ani Banac.

“So as much as possible, we don’t want any untoward incident to take place between now and until the election period is over,” dagdag niya.

Ayon sa regional police director, ang karagdagang police force na manggagaling sa regional headquarters ay tutulong upang maiwasan ang mga untoward incidents.

Sinabi rin ni Banac na susuportahan nila ang anumang inisyatibo para sa kapayapaan sa Samar at iba pang parte ng rehiyon.",https://www.bulgaronline.com/post/230-pulis-ipapadala-sa-samar-upang-masiguro-ang-mapayapang-halalan
97,Foreign tourists patuloy na bumibisita sa Boracay,"ni Jasmin Joy Evangelista  |  February 26, 2022


Patuloy na tumataas ang bilang ng mga turista sa Boracay matapos ang pagluwag ng restrictions at pagpasok ng foreign tourists sa bansa.

Nasa 53,787 tourists ang bumisita sa sikat na island-resort simula nitong Pebrero hanggang nitong Miyerkules, ayon sa datos mula sa municipal tourism office ng Malay sa Aklan kung saan matatagpuan ang Boracay.

Kabilang dito ang 242 foreign tourists na karamihan ay mula sa United States (85), Germany (25) at United Kingdom (21), ayon sa municipal tourism office.

Noong nakaraang linggo, umabot sa 3,000 kada araw ang tourist arrival dito. Ang mga fully COVID-19 vaccinated foreign tourists mula sa visa-free countries ay pinayagan nang makapasok sa bansa mula noong Feb. 10 habang ang mga domestic tourists na fully vaccinated ay puwede ring bumisita sa Boracay at kailangan lang ipakita ang vaccination certificates o cards maliban sa confirmed hotel booking.

Samantala, patuloy ang pagbibigay ng free COVID-19 booster shots ng LGU para sa lahat ng turista sa isla.",https://www.bulgaronline.com/post/foreign-tourists-patuloy-na-bumibisita-sa-boracay
98,Mga Pinoy hindi pa handa sa pederalismo — P-Duterte,"ni Jasmin Joy Evangelista  |  February 26, 2022


Sinabi ni Pangulong Rodrigo Duterte na hindi pa handa ang mga Pilipino sa federal form ng gobyerno at ito umano ang dahilan kung bakit hindi ito naipatupad sa kanyang termino. 

Sa one-on-one interview kay Presidential Communications Operations Office Secretary Martin Andanar na inere nitong Biyernes, ipinaliwanag ni Duterte na siya ay nakipag-ugnayan sa local executives hinggil sa pagpapatupad ng pederalismo.

Gayunman, hindi ito tinanggap ng mga tao.

“Akala siguro nila yung nag-aadvocate ng federalism na wala akong ginawa. Alam niyo nagkamali kayo. Every now and then I called the mayors, noon pa nung umpisa, magpunta ako kinakausap ko yung mga tao,” ani Duterte.

Itinulak ni Duterte ang pederalismo bilang paraan upang matugunan ang national economic at power imbalances.

Sa ilalim ng proposed shift, mahahati ang bansa sa mga estado na bubuuin mula sa mga rehiyon. 

“They are not enamored because there are many forms of parliament. Pagdyan mo inaano ang mga tao hindi talaga nakakaintindi. Hindi kami nagkulang. Honestly as I can be, hindi talaga tanggapin ng tao,” pahayag pa ni Duterte.

“Ayaw talaga, so hindi na lang rin ako, sinabi ko sa kanila, ayaw ng tao. Natakot sila na may more expanded powers,” dagdag niya.

Matatandaang sinabi ng pangulo na nag-eempake na siya ng mga gamit sa Malacañang dahil papalapit na ang pagtatapos ng kanyang termino.

Matatapos ang kanyang termino sa Hunyo 30, 2022.",https://www.bulgaronline.com/post/mga-pinoy-hindi-pa-handa-sa-pederalismo-p-duterte
99,"PTAs, bawal magsagawa ng campaign activities sa paaralan — DepEd","ni Lolet Abania  |  February 25, 2022


Mariing pinaalalahanan ng Department of Education (DepEd) ang mga school-based organization gaya ng Parents Teachers Association (PTA) na dapat na sundin nito ang kanilang mga polisiya at guidelines, habang iginiit na ipinagbabawal ang magsagawa o makiugnay sa mga partisan political activities sa loob ng bakuran ng mga paaralan. 

Sa inilabas na statement ngayong Biyernes ng ahensiya, ang PTA “shall adhere to all existing policies and implementing guidelines issued or hereinafter may be issued by the DepEd.” 

“DepEd Order No. 54, series of 2009 also states that all PTA activities within the school premises or which involve the school, its personnel or students shall be with prior consultation and approval of the school head,” batay sa statement ng DepEd. 

Ayon sa ahensiya, ang PTA ay dapat na magsilbi bilang support group at katuwang ng mga paaralan, na ang ibig ipakahulugan nito ay pagiging anila, “cooperative and open dialogue with stakeholders to promote the welfare of the students.” 

“We continue to recognize and value the partnership of the community, our parents, our teachers, and our school administration in ensuring the delivery of quality basic education for all of our learners,” pahayag ng DepEd. 

Una nang pinaalalahanan ng DepEd ang kanilang mga opisyal, mga guro at non-teaching personnel na iwasan na ang makiugnay sa mga partisan political activities bago pa ang May 2022 elections. 

Sinabi pa ng ahensiya na masisiguro nito na ang mga empleyado ay naka-focus lamang sa serbisyo publiko at mapapangalagaan sila mula sa tinatawag na “unpredictability” ng pulitika.",https://www.bulgaronline.com/post/ptas-bawal-magsagawa-ng-campaign-activities-sa-paaralan-deped
100,"EDSA Caloocan at Pasay sections, sarado dahil sa road repair – DPWH","ni Lolet Abania  |  February 25, 2022


Isasailalim ang ilang section ng EDSA sa kahabaan ng Caloocan at Pasay City sa reblocking at repairs ngayong weekend, ayon sa Department of Public Works and Highways (DPWH) ngayong Biyernes.

Sa isang advisory, sinabi ng DPWH na ang gagawing road repairs ay magsisimula ng alas-11:00 ng gabi ng Biyernes, Pebrero 25 hanggang alas-5:00 ng madaling-araw ng Lunes, Pebrero 28.

Ang mga apektadong road sections ay ang mga sumusunod:

• EDSA northbound direction malapit sa Quirino Highway Exit;
• EDSA Caloocan southbound sa harap ng Biglang Awa Street, 4th lane mula sa sidewalk; 
• Innermost lane o bus way mula sa E. Rodriguez Street patungong C. Jose Street, northbound sa Pasay City.

Pinapayuhan naman ng DPWH ang mga motorista na humanap muna ng mga alternatibong ruta habang isinasagawa ang road repairs sa nasabing mga lugar.",https://www.bulgaronline.com/post/edsa-caloocan-at-pasay-sections-sarado-dahil-sa-road-repair-dpwh
101,"181 Pinoy na nasa Ukraine, humingi na ng assistance sa DFA","ni Lolet Abania  |  February 25, 2022


Umabot sa kabuuang 181 Pilipino ang nagpabatid ng kanilang kinaroroonan sa Ukraine sa gitna ng tensyon na dulot ng pag-atake ng Russia sa naturang bansa, ayon sa Department of Foreign Affairs (DFA).

“We have accounted for 181 Filipinos, sila po ‘yung nagparamdam sa ating embahada at nagsabi kung nasaan sila, ngayon nakauwi na po ‘yung anim, kahapon po dapat apat ‘yung aalis pero hindi po natuloy dahil nagsarado po lahat ng airports ng Ukraine,” pahayag ni DFA Undersecretary Sarah Lou Arriola sa Laging Handa public briefing ngayong Biyernes.

“As of now there are 37 Filipinos on the road, on the way to Lviv actually eventually for repatriation,” sabi pa ng opisyal.

Tiniyak naman ni Arriola sa publiko na tinututukan ng DFA ang sitwasyon sa Ukraine at handa silang asistihan ang mga Pilipino sa gitna ng tensyon doon. Aniya, ang imposisyon ng mandatory repatriation para sa mga Pilipino na naroon ay agad na ipapabatid naman ni DFA Secretary Teodoro Locsin Jr.

“Doon po sa ating mga kababayan sa Ukraine, kailangan po talagang makipag-ugnayan kayo sa Philippine Embassy at honorary consulate para mabigyan po namin kayo ng tulong, tulong po either repatriation, care packages, or financial assistance during this time of need,” paliwanag ni Arriola.

Sa ulat, ang mga Russian missiles ay ni-launched sa mga Ukrainian cities matapos na si President Vladimir Putin ng Russia ay magpakawala ng isang full-scale ground invasion at air assault laban sa Ukraine.

Agad namang nagtungo si Locsin sa Ukrainian border para tiyakin ang kaligtasan ng mga Pinoy doon at pangasiwaan ang sakaling pagre-relocate o repatriate ng gobyerno sa kanila sa Pilipinas.

Sinabi ni Locsin na sumang-ayon na ang Poland na payagan ang mga Pinoy na pumasok sa kanilang bansa kahit na walang visas kapag umalis na ang mga ito sa Ukraine.

Ayon pa sa DFA, tinatayang nasa 380 Pilipino ang naninirahan sa Ukraine, karamihan sa mga ito ay nasa capital Kyiv.",https://www.bulgaronline.com/post/181-pinoy-na-nasa-ukraine-humingi-na-ng-assistance-sa-dfa
